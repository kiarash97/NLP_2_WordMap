... در پانزدهم آبان ماه خطاب به ملت ایران اظهاراتی کردم که شاید خیلی‌ها شنیده باشند. در آنجا من یک تعهداتی کردم که بدان پای بندم و طبیعی است که سعی می‌کنم آن تعهدات انجام بگیرد. یکی از آن تعهدات این بود که ما برای مشکلات ایران یک راه حل سیاسی پیدا بکنیم که در واقع شنیدن و الهام از جنبش ملت ایران است که ندای خودش را به این وسیله به گوش من و هر کسی که می‌خواست گوش بکند، رسانده است. مملکت ایران با تاریخ گذشته اش مملکتی است که باید باقی بماند، این همه تاریخ که پر از لحظات هیجان انگیز و غرورآفرین ملی است نمی‌تواند متوقف بماند، این تاریخ باید ادامه پیدابکند. ادامه اش در جهان امروز به عقیده من و فکر می‌کنم تمام میهن پرستان باید برپایه شرکت اکثریت افراد ملت در اجرای آن باشد.
خوشبختانه قانون اساسی ما و بعد مقرراتی که داریم این امر را آسان کرده است با سواد شدن مردم این امر را خیلی آسان تر کرده، حقوق اساسی که مردم دارند و این امر را مسجل کرده است، حالا احتیاج به شرکت در امور بیش از پیش مردم را وادار خواهد کرد که در تمام شئون و امورشان مطابق وجدان و سلیقه و عقیده خودشان شرکت کنند.
این از یک طرف حقوقی است که خوشبختانه قانون اساسی ما برای مردم ایران قائل شده از طرف دیگر وظایفی که هر فردی نسبت به مملکت و جامعه اش دارد، هیچ جامعه‌ای بدون وجود قبول شده مردم قابل دوام نیست.
مطابق صحبت‌هایی که در پانزدهم آبان کردم، از این معرفی دولت جدید که بر اساس همان پیداکردن راه حل سیاسی تشکیل شده است استفاده می‌کنم که تذکر بدهم اضافه بر تمام موادی که قانون اساسی تکلیف سلطنت را روشن می‌کند، چون مربوط می‌شود به اوضاع فعلی ماده ۴۴ و ۴۵ آن خاطرنشان می‌کند که هم من رعایت خواهم کرد و هم مسلما دولت و هم کسانی که به آنها مربوط می‌شود البته مواد دیگری هم هست که ذکر آن طول می‌کشد.
غیر از این امیدوارم که دولت در پیشبرد تکالیفی که پنهان نباید کرد، تکالیف ساده و آسانی نیست، بسیار تکالیف مشکل و فوق العاده است که غیر از در واقع فداکاری و علاقه به مملکت فکر نمی‌کنم انگیزه دیگری برای رییس دولت، نخست وزیر و سایر اعضای دولت بوده باشد که در این کار وارد بشوند. ولی امید موفقیت دارم برای شما به خصوص که پس از استقرار دولت و اینکه خیالمان راحت شد بعد از مدت‌ها دقت و تحمل شدایدی که در مملکت هست مسلما خستگی به من دست داده و احتیاج به استراحت دارم که اگر این استراحت در خارج از ایران باشد، مطابق قانون اساسی و یا سنت‌ها، در غیاب ما یک شورای سلطنتی خواهد بود که قانون اساسی ما به قوت و استحکام خودش ادامه داشته باشد.
از تمام این چیزها مهمتر این است که دو مرتبه چرخ‌های مملکت ما به جریان بیفتد. من آتیه خوشی را برای هیچ فردی و هیچکس پیش بینی نمی‌کنم و فکر می‌کنم همه کس در این مملکت از این موضوع صدمه شدیدی ببیند و اینست که به جهات مختلف من برای این دولت آرزوی موفقیت دارم که به خواست خداوند متعال و توجه ائمه اطهار ما بتوانیم کارها را به طور عادی در تحت لوای قرآن و فرامین عالی مذهبی اسلام انجام بدهیم.
انشاءلله تعالی مطالبی که در جواب نطق افتتاحیه من در مجلس تهیه کردند، همه هم‌عقیده‌اند. شاید امروز فرصت مناسبی باشد که در ادامه نطق افتتاحیه و در تجزیه و تحلیل جواب‌هایی که دادید، چند کلمه‌ای هم اضافه کنم. اول از هر چیز باید گفت هر ملتی و هر مملکتی برای حفظ خودش، حفظ استقلال، حفظ جامعه‌اش و حفظ هویت ملیِ خودش، چند چیزی است که به آن می‌چسبد، با تمام قدرت و با تمام قوا. برای اینکه این چند مطلب و عنوان، آنها را قادر می‌کند که وحدت ملیشان را حفظ بکنند و طبیعتاً قادر باشند که منافعشان را نسبت به خارجی حفظ بکنند. یکی از این مطالب البته همیشه این است اگر یک ملتی اکثریت قاطعش و قریب به اتفاقش مردمان دین‌دارِ با خدایی باشند، اصولاً نمی‌تواند کج برود و مراعات یک اصول اولیه اخلاقی و انسانی را می‌کند که اصولاً راه کج برای او محال است باید راه راست که اگر آن را قبول داشته باشند در یک مملکتی که اسم خودش را مملکت دموکراتیک بگذارد آن احترام به آن قانون به گفته قانون اساسی و ممالک دیگر نیز به اسامی دیگری دارند و اما چیزی که می‌تواند به جمعیت سیاسی ما یک اصول قبول شده باطنی پیشنها بکند قانون اساسی و متمم آن است که مردم به آسانی می‌توانند آن را قبول کنند، چون به نفع یک عده به خصوص نوشته نشده و به نفع مملکت است، به نفع جامعه است و اینکه این مملکت به این طریق ممکن است بهتر اداره بشود. حالا تاریخچه مفصلی است در ۱۹۰۵ که دفعه اول قانون اساسی نوشته شد، ما ضعیف بودیم و در سال ۱۹۰۷ مملکت تقسیم شد.
در آن موقع تعداد باسواد در کشور چند نفر بود؟ (دکتر سجادی: بسیار کم و تقریباً هیچ) شاهنشاه افزودند: بعد هم جنگ بین‌المللی اول شد و باز دوباره مملکت از طرفین اشغال شد. بعد ۱۹۱۹ که مملکت در کمال ضعف بود و مملکت یک پارچه به یک طرف در واقع تحویل دادند. و اما من از موقعی که سوگند یاد کردم به این قانون اساسی، روزی بود که پایتخت مملکت به وسیله قوای بیگانه اشغال بود. البته چیزی که فوراً در ذهن انسان ظاهر می‌شود این است که چرا، چرا باید پایتخت مملکت اشغال شود؟ یا روی ضعف صرف قوای دفاعی خود، یا روی بند و بست بزرگ بین‌المللی که مافوق قوت مقاومت یک مملکت است. درمورد ما البته یک کمی از هر دو بود، ولی به خصوص شق دوم بود. شاهنشاه افزود: باز می‌بینیم که در آن موقع تعداد باسواد مملکت ما چقدر بود بعد باز در سال ۱۳۳۲ باز مقایسه بکنید نظم دموکراتیک در ایران با بودن خوانین و ملاکین بزرگ، ایلات مراکز قدرت و مراکز نفوذ و عواملی که درست بر ضد نظم دموکراتیک است نظم دموکراتیک یعنی هر کسی صاحب رأی خودش باشد، البته این رأی باید هدایت شود. برای این تشکیلات می‌خواهد. برای همین است که می‌گویند تشکل لازم است، احزاب لازم است. برای روشن کردن مردم روزنامه بی‌طرف می‌خواهد، مناظره تلویزیونی می‌خواهد. یکی از این طرف بگوید و یکی از آن طرف. عقایدِ متفاوت با هم برخورد بکنند، مردم آن را بشنوند و به سلیقه خودشان تشخیص بدهند.
و هر دو نوع آن بد است که یک نوعش این باشد که فقط دستگاه دولتی هر چه دلش می‌خواهد، بگوید و مردم غیر از آن چیزی نشوند و آن یکی هم بد است، یعنی آن طرف هر چه دلش می‌خواهد، بگوید و در مقابل هیچ کس صحبت نکند. حالا می‌رسیم به این مرحله که در ۱۳۴۱ انقلابی که ما کردیم برای نجات ایران از خطر حتمی لازم بود، چون معلوم می‌شد که بعد از جنگ روی تناسب قوا و تقسیم قوا طوری می‌شد که اگر یک مملکتی عقب می‌ماند از لحاظ اجتماعی و از لحاظ اقتصادی و از لحاظ پیشرفت مملکتی وضع دنیا به این مملکت اجازه ادامه یک حیات مستقل ملی را نمی‌داد، مضمحل می‌شدند. در یک تقسیم‌بندی‌هایی ما ناچار شدیم انقلاب بکنیم. مهم‌ترین چیزش آزادی دهقان ایرانی بود که درست مثل برده زندگی می‌کرد و سایر مواد انقلاب که می‌دانید رفراندوم ایران برای شش ماده و بعد اضافه شدن مواد انقلاب گو اینکه من چند دفعه گفته‌ام هر کدام از این مواد انقلاب را غیر از مواد اساسی که ثروت‌های طبیعی متعلق به مردم است و مال مردم است و نمی‌شود فقط به وسیله افراد بهره‌برداری شود. درمورد مواد دیگر اگر گفتند که این ماده عیبی دارد، من اولین کسی خواهم بود که بگویم خیلی خوب آن را اصلاح کنید و یا تکمیل کنید.
این دوره تقنینیه از این جهت فوق‌العاده حساس و مهم است که با کمال عقیده و خلوص نیت و اذعان به احتیاج به این کار باید محیطی را فراهم کنیم که در انتخابات آینده ایران مردم با آزادی رأی خودشان را به کاندیدای خودشان بدهند، از هیچ طرفی مورد ارعاب و تهدید قرار نگیرند. – آزادی – چرا به این مرحله رسیدم؟ خیلی به سادگی می‌خواهم صحبت بکنم، موقعی که شهریور ۱۳۲۰ پیش آمد، یک مرتبه یک قدرت متمرکز بزرگی یک دفعه منتقل شد به یک فرد دیگر. به هر صورت به طور طبیعی ما باید کاری کنیم که انتقال قدرت به طور طبیعی انجام گیرد. برای آنکه به طور طبیعی باشد، باید اصول و تمام مواد قانون اساسی کاملاً رعایت شود، از هر طرفی که هست، حقوق و اختیارات رئیس مملکت در قانون اساسی و متمم آن کاملاً روشن است و حقوق مقننه قضاییه نیز روشن است. یک چیزی که از همه روشن‌تر است، موهبتی است الهی که از طرف ملت به شخص پادشاه تفویض شده، این را هیچ وقت نباید فراموش کنیم، با وجودی که یک موهبتی الهی است، ولی از طرف ملت. این ملت وقتی که در واقع باسواد شد، الان خوشبختانه بیش از پنجاه درصدش باسواد است و بعد هم بیشتر شد، البته باید حقوق خودش را کاملاً به اجرا درآورد و اولین آن حقوق همان انتخابات است که به وسیله نمایندگانش در مجلس نظارت می‌کند، بر اجرای صحیح قانون اساسی. من وظیفه وجدانی ملی و در واقع خدایی، چون سلطنت موهبتی است الهی، را انجام خواهم داد و با عقیده بر این که باید این طوری بشود البته امیدوارم که هیچ فردی، افرادی، گروهی و دسته‌بندی‌هایی نباید که بخواهد به تمامیت این مملکت، به استقلال این مملکت، به جامعه این مملکت، به منافع این مملکت زیان برساند و آن وقت وظیفه هر کسی به عنوان ایرانی یک مطلب دیگری است و هر ایرانی باید بایستد. ما که نمی‌توانیم بگذاریم مملکتمان برود. اولاً برای چه برود؟ برای چی برود؟ به نفع کی برود؟ و بعد اگر رها کنیم، چه خواهدشد؟ اشاره کردیم به معایب و مبارزه با فساد که سیاست دائمی ما باشد حتماً، ولی هزاران کارهای مثبتی که شده، آن هم باید از بین برود؟ باید حفظش کرد، توسعه‌اش داد. این مملکت جمعیتش اضافه می‌شود. فردا چطور نان بخورد اگر از حالا ما در صنعت و کشاورزی و فعالیت‌های ملی سرمایه‌گذاری نکنیم؟ حالا تقریباً سالی ۷۰۰ هزار نفر به جمعیت مملکت اضافه می‌شود و سه، چهار سال دیگر سالی یک‌میلیون اضافه می‌شود. این عده چند سال دیگر به بازار کار می‌آید، برای این جمعیت چطور کار ایجاد می‌کنید؟
بعد می‌خواهید سالی یک میلیون نفر گرسنه در کشور باشد، مگر می‌شود؟ الان ۵۰ درصد جمعیت زیر ۱۵ سال است. این جمعیت یک یا دو یا سه سال دیگر به همین تناسب وارد بازار کار می‌شود. اگر ما برایش شغل ایجاد نکنیم، آنان وارد کدام بازار کار می‌شوند؟ پس گفتم اضافه بر مطالبی که من در قانون اساسی سوگند یاد کردم و شما آقایان سوگند یاد کردید و سایر وظیفه ملی ما هم سر جای خودش هست، تمام اینها موقعی ممکن است، تمام این راه‌های خوب قانون اساسی دموکراسی حکومت مردم بر مردم، که مملکتی باقی باشد.
را مورد تشویق قرار دادند.
انشاءالله، و آن وقت است که مملکت ایران یک مملکت مطمئن و بادوام خواهدشد. کارها خودبه‌خود از یکی به دیگری سپرده می‌شود و هیچ وقت یک باره دچار یک کار غیر مترقبه که ما را غافلگیر کند، نخواهیم شد و به عکس.
موفقیت آقایان و خانم‌ها را در این دوره حقیقتاًمسئلت دارم. خیلی دوره حساسی است. باید ایرانی مصالح حقیقی وطنش را تشخیص بدهد و فکر نکند که زندگی این مملکت امروز است و فردا. تا به حال سه‌هزار سال ما تاریخ داشتیم. انشاءالله در آینده تاریخ ما بدون انتها باشد و ادامه داشته باشد، تا دنیا دنیا است. باید این فکر را بکنیم که برای آن منظور چه باید کرد و البته در ضمن امیدوار هستم که قلب‌ها به هم نزدیک شوند و چیزی که اول به نظر ما برسد، اینکه یک مملکتی باشد، بعد در آن کارهایی انجام داد. در این مملکت آنقدر فرصت برای همه خواهدبود که هر کس در هر رشته‌ای بتواند خود را نشان دهد.
 
در شرفیابی اعضای هیأت رئیسه دو مجلس، آقای علیقلی اردلان، وزیر دربار شاهنشاهی، امیراصلان افشار، رئیس کل تشریفات شاهنشاهی نیز افتخار حضور داشتند.
مصدر کارهای با مسئولیتی می‌شوند، سوگند یاد کنند.
این پیشنهاد شما صحیح است و فکر می‌کنم که این دولت این کار را کرده و هیأت دولت یک سوگندنامه را انجام داده، ولی در خیلی از ممالک غربی و اروپایی این امر رعایت می‌شود، کسانی که مصدر مشاغلی می‌شوند که اهمیتی داشته باشند، قبل از هر کاری سوگند یاد می‌کند.

آغاز سیزدهمین اعلام سیزدهمین سال اعلام اصل نهم انقلاب شاه و ملت یعنی تاسیس خانه‌های انصاف و شوراهای داوری که موجب گسترش و تحکیم بنیان عدالت خاصه در روستاها شده است موجب خوشوقتی ماست. خانه‌های انصاف و شوراهای داوری در اجرای رسالت خود که رسیدگی سریع و آسان به اختلافات و دعاوی کوچک بر مبنای انصاف و ایجاد زمینه مناسب صلح و دوستی بین مراجعین است موفق بوده‌اند و این مطابق همان هدفی است که ما با اعلام این اصل از ابتدا در نظر داشتیم تا مردم برای حل اختلافات مجبور نباشند تشریفات سنگین دادرسی را تحمل کنند و به خصوص مردم روستاها به جای رفتن به شهرها به افراد منتخب و مورد اعتماد و آشنا به وضع خود مراجعه کنند تا بر اساس کدخدا منشی و با رعایت آداب و رسوم ملی و معتقدات مذهبی مردم و انصاف به اختلافات و دعاوی آنان رسیدگی شود.
بر مبنای همین موفقیت‌ها بود که تصمیم به توسعه صلاحیت خانه‌های انصاف و شوراهای داوری با گذراندن قانون جدید گرفته شد و این کار در سال پیش به مرحله اجرا درآمد و خانه‌های انصاف و شوراهای داوری با اختیارات وسیع تر و صلاحیتی بیشتر از گذشته به حلا ختلافات و رسیدگی به دعاوی و جرایم پرداختند. ولی مایلیم امسال سال ارزشیابی دقیق از فعالیت‌ها و نتایج کار این دو سازمان اجرای عدالت باشد تا هرآینه کم و کاستی در کار آنها وجود داشته باشد برطرف شود و رضایت بیش از پیش مراجعین فراهم آید.
در این ارزشیابی باید مزایا و محاسن خانه‌های انصاف و شوراهای داوری از یک سو و نقایص این دو از سوی دیگر در برابر هم قرار داده شده و با نهایت دقت مورد تجزیه و تحلیل قرارگیرند و با رفع کم و کاستی‌ها این دو بنیاد کامل عدالت قضایی است دست یابند بنابراین ضمن ابراز رضامندی از پیشرفت‌های حاصله در اجرای اصل نهم انقلاب شاه و ملت و به خصوص گسترش عدالت در روستاهای کشور امسال را سال ارزشیابی دقیق کارنامه خانه‌های انصاف و شوراهای داوری قرار می‌دهیم و امیدورام از این ارزشیابی برای سال‌های آینده نتایج سودمندی به دست آید و ما را به هدف اصلی که حل اختلافات مردم به نحو سهل و ساده و ایجاد صلح و آشتی بین آنان می‌باشد برساند.

فرارسیدن روز معلم را به آموزگاران، دبیران، هنرآموزان، مدیران مدارس و دیگر مسئولان آموزش و پرورش کشور شادباش می‌گویم.
دراین زمان که در زمینه‌های مختلف به پیشرفت‌های چشمگیری نایل شده‌ایم وظیفه سنگینی را در پرورش جوانانی با ایمان و آگاه به دانش روز، بهره مند از تکنولوژی عصر و پای بند به ارزش‌های والای انسانی برعهده داریم.
بدین لحاظ فرهنگیان ما باید در هر پایه و در هر رشته‌ای که تدریس می‌کنند توجه خود را به اهمیت امر پرورش نوجوانان کشور به خصوص در جهت استحکام و تقویت اصول دینی و پایه‌های اخلاقی، تعاون، انضباط و همبستگی اجتماعی و دست یافتن به دانش‌های نوین معطوف دارند و بیش از پیش توجه داشته باشند که سرمشق معلمان باتوجه به نقش پذیری نسل جوان از اهمیتی ویژه برخوردار است.
نکته‌ای که باید معلمان متوجه آن باشند این است که رشد سریع کمی که ره آورد تحولات اقتصادی و اجتماعی اخیر ایران است در مواردی نابرابری‌ها و تنگناهایی را در زمینه‌های گوناگون بوجود آورده است که ناهماهنگی رشد کمی و رشد کیفی در آموزش و پرورش کشور از آن جمله است.
لذا وزارت آموزش و پرورش و معلمان ما باید از این پس در جهت هماهنگ کردن پیشرفت‌های کیفی تعلیم و تربیت با تحولات کمی آن بیش از پیش کوشا باشند.
اطمینان دارم معلمان نقش موثر تکنولوژی آموزشی را در پیشرفت کار خود همواره مطمح نظر قرارداده و از طریق مطالعه مستمر و بازآموزی با تازه‌ترین پیشرفت‌های دانش بشری و موثرترین روش‌های آموزش و پرورش آشنا خواهند شد. وزارت آموزش و پرورش نیز باید با تشکیل بیش از پیش دوره‌های آموزشی و توجیهی و گردهمایی‌ها، آنان را در این راه یاری دهد.


با تأییدات خداوند متعال دوره اجلاسیه سال ۱۳۵۷ - ۱۳۵۸ مجلسین شورای ملی و سنا را با کمال مسرت افتتاح می‌کنیم و برای قوه مقننه ایران در سال تازه‌ای که اکنون آغاز می‌شود، در حسن ایفای مسئولیت خطیری که در انجام وظایف قانونی و ملی خود به عهده دارند توفیق کامل آرزو داریم.
به طوری که اطلاع دارید، در فاصله دوره قانونگذاری گذشته تا به امروز تحولات مهمی در مملکت به وقوع پیوسته که نتیجه اجرای سیاست توسعه آزادی‌های دمکراتیک و ایجاد فضای با تز سیاسی در کشور بوده است. همان طور که قبلاً گفته بودیم وقتی که یک اجتماع مرکب از مردمی کاملاً آگاه به حقوق و در عین حال به وظایف و مسئولیت‌های خویش باشد، انجام هر کار بزرگی در چنین اجتماع طبعاً مستلزم شرکت آزادانه و آگاهانه همه این مردم خواهد بود. به منظور تأمین همین آزادی و آگاهی هر چه بیشتر عمومی بود که بازتر شدن فضای سیاسی همت گماشته شد. چنین کوششی البته موجب تحولات و حرکات سریعی در اجتماع می‌شد و در نتیجه بروز ناآرامی‌ها و اصطکاک‌هایی را در همه سطوح ایجاب می‌کرد که به هیچ وجه غیرمنتظره نبود، ولی در شرایط خاص ایران امروز، با توجه به جهش بی‌سابقه اقتصادی و سرعت فوق‌العاده پیشرفت صنعتی و ناهماهنگی‌هایی که این جهش در وضع اجتماعی جامعه ایرانی به وجود آورده است این ناآرامی‌ها در بسیاری از موارد با وسعت و شدتی بیش از آنچه قابل پیش‌بینی بود همراه شد، و از این راه متأسفانه ضایعات مادی و اجتماعی فراوانی به وجود آورد.
بدیهی است اشتباهات و افراط‌کاری‌ها و سوءاستفاده‌هایی که طبعاً باعث ایجاد نارضایی‌ها شده بود در پیدایش و توسعه این بحران سهم مؤثری داشت، و در عین حال مسلم است که تحریکات پشت پرده و توطئه‌های وسیعی که با هدف‌های خاص و معین صورت می‌گرفت نیز به نوبه خود عامل مهمی در تشدید این وضع بود. ولی همچنان که به کرات متذکر شده‌ایم این ناآرامی‌ها به اجرای سیاست کلی توسعه آزادی‌های دموکراتیک در کشور ما خللی وارد نخواهد آورد، و فضای باز سیاسی کنونی مسلماً ادامه و گسترش خواهد یافت، و عموم مردم ایران به سوی مشارکت و سهیم شدن هر چه بیشتر در تمام شئون زندگی ملی یعنی آنچه روح و مفهوم دموکراسی است پیش خواهند رفت. خوشبختانه قانون اساسی ایران که مورد احترام همگان است حقوق کلیه طبقات و افراد ملت را اعم از مقام سلطنت و قوای مجریه و مقننه و قضائیه و به خصوص قاطبه مردم کشور به روشنی مشخص کرده است در عین حال همین دموکراسی مسئولیت‌های فردی و اجتماعی خاصی را به عهده هر یک از افراد ملت گذاشته است که از مهمترین آنها احترام به حقوق دیگران و رعایت صادقانه کلیه موازین و مقررات قانونی است ضمناً این واقعیت می‌باید درک شود که هر فرد باید از لحاظ سیاسی سلیقه و نظر خود را به خوبی تشخیص دهد و بدان مؤمن باشد و از آن با جدیت دفاع کند البته به عنوان رئیس مملکت و در عین حال یک فرد ایرانی، ما تحقق تمام این اصول را صرفاً و مطلقاً منوط به استقلال و حاکمیت کشور می‌دانیم زیرا فقط در چنین صورتی است که تحقق آمال ملی و انجام خواسته‌های دیگر اجتماعی امکان‌پذیر است بدین جهت تذکر این نکته را براساس مسئولیتی که در برابر ملت خود و در برابر تاریخ ایران به عهده داریم ضروری می‌شماریم که در شرایط حساس امروزی جهان بیش از هر زمان دیگر وحدت و یکپارچگی ملی در راه حفظ و دفاع از استقلال و آزادی و حاکمیت کشور ضروری است داشتن اختلاف نظر و اختلاف عقیده درباره مسائل مختلف مملکت نه تنها حق مشروع و قانونی هر فرد ایرانی بلکه مورد تأیید و حمایت کامل است. ولی این حق قانونی نباید از راه قانون‌شکنی و ویرانگری و از میان بردن نظام و امنیت عمومی اعمال شود، زیرا چنین وضعی شیرازه اجتماع جامعه را از هم خواهد گسست و مالا به سلب استقلال ملی منجر خواهد شد و این واقعیتی است که نه تنها در مورد کشور ما بلکه در مورد کلیه کشورهای جهان با هر نوع حکومتی صادق است در هر جامعه رشد کرده‌ای این حقیقتی روشن است که بین آزادی و هرج و مرج فاصله‌ای وجود دارد، و اگر اولی سعادت و پیشرفت اجتماعی را تأمین می‌کند، دومی جامعه را به سوی از دست دادن همه آزادی‌ها می‌کشاند.
در اجتماع پیشرو کنونی ما، توجه بدین واقعیت نیز ضرورت دارد که نباید دستاوردهای تلاش و کوشش بی‌وقفه ملت ایران که با استفاده از درآمد منابع خداداد کشور ما در راه ایجاد زیربنای صنعتی و اقتصادی استوار ایران مترقی و پیشرو فردا به دست آمده است بر اثر تفرقه و خصومت از میان برود، زیرا این سرمایه تنها مال نسل امروز نیست، بلکه متعلق به تمام نسل‌های آینده کشور است.
امیدواریم اقدامات وسیعی که اکنون در توسعه و تقویت روزافزون آزادی و دموکراسی در کشور ما صورت می‌گیرد، همراه با قاطعیت قوه قضائیه در مبارزه با فساد و تعقیب و مجازات کلیه خطاکاران و نظارت بر اجرای کامل قوانین، روز به روز بنیاد اخلاقی و معنوی جامعه ایرانی را استوارتر سازد. بدیهی است در راه این تحکیم مبانی معنویت، پیروی از شعائر و اصول عالیه اسلامی همواره بزرگترین راهنما و الهام‌دهنده همه ما خواهد بود.
براساس خط‌مشی و هدف‌های کلی کشور، خطوط اصلی سیاست‌هایی که در سال آینده قانون‌گذاری اعمال خواهد شد روشن و مشخص است.
در زمینه سیاست اقتصادی لازم است آهنگ رشد و توسعه اقتصادی متناسب با امکانات مالی و مادی نیروی انسانی مملکت ادامه یابد و در رفع تنگناها و کمبودها اقدام مؤثر به عمل آید تا پیشرفت بخش‌های مختلف اقتصادی هماهنگ گردد باید در تجهیز کلیه عوامل توسعه اقتصادی کوشش شود، نیروی خلاقه و ابتکار بخش خصوصی مورد حداکثر استفاده قرار گیرد و امکانات لازم برای افزایش کارآیی کارگران و کشاورزان فراهم شود. چنین پیشرفتی ایجاب می‌کند که از اسراف و هدر رفتن منابع کشور جلوگیری شود و تناسب معقول بین مصرف و سرمایه‌گذاری در اقتصاد مملکت حفظ گردد و از سوق درآمدهای نفتی به سوی هزینه‌های مصرفی تا حدامکان جلوگیری شود. در اجرای برنامه گسترش مالکیت واحدهای تولیدی بین کارگران و کشاورزان و سایر افراد باید تسریع و کوشش شود که مقررات لازم برای تداوم این مالکیت تهیه و اعمال گردد. قانون مالیات‌های مستقیم باید در جهت رعایت عدالت اجتماعی بیشتر و توزیع عادلانه ثروت و تشویق سرمایه‌گذاری در فعالیت‌های تولیدی اصلاح شود و هنگام تدوین بودجه به تناسب صحیح بین بخش‌های مختلف اقتصادی و همچنین بین هزینه‌های رفاه اجتماعی و هزینه‌های تولیدی و دفاعی و جاری با رعایت اولویت‌ها توجه شود.
لازم است در تنظیم برنامه‌های اقتصادی و اجتماعی و بودجه دولت کمال کوشش در جلوگیری از اسراف و تبذیر به عمل آید. و منابع خزانه دولت با نهایت دلسوزی به نفع مردم مورد استفاده قرار گیرد و با ایجاد تعادل و تناسب شایسته بین عرضه و تقاضای کل و نظارت دائم و مستمر در تغییرات قیمت‌ها تورم تا حدی که به سیاست‌های داخلی مربوط است، البته به نحوی که موجب رکود اقتصادی نشود، مهار گردد، در این مورد امر جلوگیری از افزایش قیمت‌ها مخصوصاً در مورد خواربار عمومی شایان تذکر خاص است.
در زمینه صنایع می‌باید سرمایه‌گذاری‌های دولت به صنایع زیربنایی مانند نفت، گاز، پتروشیمی، فولاد و مس و آلومینیوم و ماشین‌سازی محدود شود و در ایجاد سایر رشته‌های صنعتی و معدنی تشویق و حمایت معقول از بخش خصوصی به عمل آید. پیشرفت صنایع با کیفیت قابل قبول و با امکان رقابت در بازارهای بین‌المللی می‌باید بیش از پیش مورد توجه قرار گیرد.
به نحوی که درآمد حاصل از صنایع کشور بتواند در آینده به تدریج جایگزین درآمد نفت گردد. ذخایر معدنی زیرزمینی نیز باید در سطح کشور شناسایی شود و امکانات لازم فراهم گردد تا مواد معدنی با حداکثر ارزش افزوده در صنایع ملی مصرف و به بازارهای جهان صادر شود.
موضوع کشاورزی از مهمترین و حیاتی‌ترین مسائل امروز ایران است، و به همین جهت است که نخستین اصل انقلاب ایران بدان اختصاص یافته و تحول بسیار عمیق و اساسی در این زمینه صورت گرفته است در سال‌های گذشته رشد کشاورزی ما در حدی نبوده است که پاسخگوی نیازهای جامعه متحول ایران باشد این کمبود باید در کوتاه‌ترین مدت جبران شود و کشاورزانی که به الغاء رژیم ارباب و رعیتی و اجرای قوانین اصلاحات ارضی صاحب زمین شده‌اند از کمک‌های فنی و مالی لازم به حد کافی برخوردار شوند و مسئولیت خود را در توسعه کشاورزی و تولید کشور ایفا کنند، البته توفیق در این امر مستلزم حمایت و تضمین قیمت محصولات مهم کشاورزی اعم از زراعی و دامی به نفع زارع و تولیدکننده است. در عین حال تأمین امکانات رفاهی از قبیل برق و آب در روستاها و استقرار و اشتغال جوانان کشاورز به کار و حرفه اصلی خود در دهات و مزارع مملکت ضرورت دارد. کارهای زیربنایی کشاورزی که با هزینه و سرمایه‌گذاری سنگین آغاز شده است باید با مراقبت و صرفه‌جویی و سرعت لازم ادامه یابد تا هر چه زودتر این تأسیسات به بهره‌برداری کامل برسند و محصولات تولیدی آنها در اختیار مصرف‌کنندگان قرار گیرد و اتکاء به واردات مواد کشاورزی سیر نزولی آغاز کند. زیرا هدف نهایی این است که کشاورزی ایران به مرحله خودکفایی برسد.
در امر آموزش و پرورش، می‌باید در سال‌های آینده در عین توجه به توسعه کمی آموزش در کشور، بیشترین توجه به جنبه‌های کیفی آموزش معطوف شود. به خصوص مشارکت عمومی در این امر هر چه بیشتر تحقق یابد.
به منظور پر کردن شکاف بزرگ بین عرضه و تقاضای نیروی انسانی ماهر در کشور، باید هر چه بیشتر و بیشتر موجبات گسترش تربیت فنی و حرفه‌ای در ابعاد و اشکال گوناگون آن با یاری بخش‌ها و مؤسسات مختلف کشور فراهم گردد.
در راه تأمین این منظور رفع سریع نواقص و کمبودهای مدارس فنی و حرفه‌ای، توسعه کمی و کیفی تربیت معلمان و مربیان حرفه‌ای و فنی، تجهیز و بهره‌برداری از نیروی بالقوه مشمولان مازاد طبقه عمومی با همکاری مستقیم بخش دولتی و خصوصی و ارتش شاهنشاهی، انتقال کلیه ضوابط استخدامی از مدارک تحصیلی به صلاحیت‌های حرفه‌ای و توانایی‌های علمی، فنی شدن آموزش عمومی و نظری از طریق ادغام متناسب علم و عمل در کلیه مقاطع تحصیلی، از مهمترین مسائلی است که می‌باید مورد توجه و اقدام قرار گیرد. همچنین تقویت روح ایمان و معتقدات مذهبی در کلیه محصلان و نوجوانان از اصول وظایف دستگاه آموزشی است.
امر تأمین مسکن برای همه خانواده‌های ایرانی، چنان که می‌دانید همواره مورد توجه و تأکید ما بوده است در سال گذشته قانونگذاری علاوه بر اجرای برنامه‌های جاری خانه‌سازی دولت و بخش خصوصی، اقدامات لازم برای مشارکت مردم در تهیه طرح‌های شهرسازی و مسکن به عمل آمد و ترتیبی داده شد که طرح‌های شهرها با شرکت و نظر مردم هر شهر و در خود محل تهیه شود. هدف دراز مدت ما آن است که در آینده‌ای نه چندان دور برای هر خانوار ایرانی یک واحد مسکونی اعم از ملکی یا استیجاری وجود داشته باشد، بدین منظور با توجه به ظرفیت‌های نیروی انسانی و مصالح ساختمانی کشور و منابع مالی، برنامه‌های لازم که البته باید در اجرای آنها بخش خصوصی سهم بیشتری به عهده بگیرد تهیه و به موقع اجرا گذاشته خواهد شد. قوانین و مقرراتی که مزاحم فعالیت‌های بخش خصوصی و مردم باشد مورد تجدیدنظر قرار خواهد گرفت و محدودیت‌های احداث ساختمان از بین خواهد رفت. و علاوه بر آن دولت تسهیلات و کمک‌های اعتباری لازم برای گروه‌های کم درآمد یا با درآمد متوسط فراهم خواهد کرد و بهره وام‌های ساختمانی گروه‌های کم درآمد به خصوص کارکنان دولت و مردم به تناسب نوع واحد مسکونی تعدیل خواهد شد.
در امور بهداشتی و درمانی باید بیش از پیش امکاناتی به وجود آید که هر کس بتواند با احساس مسئولیت در تأمین سلامت خود و جامعه به عنوان یک وظیفه ملی مشارکت کند دولت نیز می‌باید اجرای مسئولیت ملی خود را از نیازمندترین گروه‌های اجتماعی شروع کرده و در این راه برای پرورش پیشگیری و آموزش بهداشت اولویت قائل شود، بسیج و به کار گرفتن نیروی خدمتگزار مردم نیازمند جامعه باید با توجه به احتیاجات منطقه‌ای صورت گیرد. اصل شبکه به مفهوم خدمات جامع بهداشتی و درمانی بایستی رعایت گردد. و البته آن دسته از افراد با گروه‌های اجتماعی که مایل به دریافت بیش از این حداقل باشند از بخش خصوصی استفاده خواهند کرد مشارکت مردم در عملی کردن این اصول به صورت یک برنامه مهم مملکتی از یک طرف مستلزم پشتیبانی و همبستگی ملی در این زمینه و دیگری مستلزم پرداخت صحیح مالیات‌هاست که این در واقع نوعی بیمه ملی است. علاوه بر خدماتی که تحقق آن به عهده دولت است، بخش خصوصی نیز می‌تواند به صورت بیمه‌های خصوصی، گروه‌ها و افراد را برای خدمات بیشتر بیمه کند.
در زمینه اطلاعات و ارتباط جمعی، سیاست دولت به موازات توسعه کمی و کیفی این وسایل می‌باید ایجاد گسترده‌ترین شرایط یک جامعه باز اطلاعاتی و هدایت افکار عمومی در جهت منافع ملی و تقویت دمکراسی و پاسداری از آن و توسعه رشد سیاسی و فکری و اخلاقی عمومی باشد.
در زمینه امور زیربنایی سازندگی کشور از قبیل بنادر، راه‌ها، راه‌آهن‌ها، راه‌های شوسه، فرودگاه‌ها و نظایر آنها می‌باید برنامه‌های وسیع کنونی در آینده با قاطعیت دنبال گردد، و مخصوصاً به ساختمان راه‌های فرعی و روستایی توجه خاص مبذول شود.
سیاست دفاعی کشور، همچنان که در گذشته نیز همواره متذکر شده‌ایم، براساس تقویت بنیه دفاعی مملکت متکی است تا علاوه بر حفظ استقلال کشور، محیط مناسب برای ادامه رشد و توسعه اقتصادی و اجتماعی ملی و تأمین رفاه و سعادت مردم در شرایط صلح و امنیت به دست آید.
بدیهی است دولت ایران همواره و به هر حال در حفظ منافع حقه خویش خواهد کوشید. سیاست خارجی ما بر اصول تغییر ناپذیر سیاست مستقل ملی و حفظ استقلال و تمامیت کشور و اجرای نقشی که از لحاظ سیاست جهانی و منطقه‌ای برعهده داریم، استوار بوده است و طبعاً در آینده نیز چنین خواهد بود. اساس این سیاست همزیستی مسالمت‌آمیز و همکاری با کلیه کشورها خاصه ممالک همجوار و همکیش قطع نظر از نظام‌های اجتماعی و سیاسی و اقتصادی آنها بر مبنای منافع متقابل و عدم مداخله در امور داخلی یکدیگر، حفظ و تشیید مبانی صلح بین‌المللی طبق اصول منشور ملل متحد و مصوبات آن همکاری جدی در عملی شدن خلع سلاح کامل و عمومی با نظارت مؤثر بین‌المللی، رفع اختلافات از طرق مسالمت‌آمیز و عدم توسل به زور یا تهدید در این مورد، و مبارزه با استعمار و هر گونه تبعیض نژادی است. بدیهی است به عنوان یک کشور مسلمان کوشش در اعتلای عالم اسلام و ترقی و عظمت روزافزون جهان اسلامی از اهم هدف‌ها و برنامه‌های ما است.
اکنون که اجلاسیه تازه مجلسین آغاز می‌شود، توفیق کلیه اعضای قوه مقننه را در راه خدمت به مصالح عالیه ملی با توجه کامل به مسؤولیت خطیری که بر عهده دارند، و قوام و دوام هر چه بیشتر دموکراسی و آزادی را در جامعه ایرانی و رفاه و پیشرفت روزافزون ملت ایران را از خداوند متعال مسئلت داریم.

پایان رساندن دوره دانشکده فرماندهی و ستاد هوایی را به شما فارغ التحصیلان تبریک می‌گویم. از شمار این دوره معلوم می‌شود که این موسسه جوانی در مملکت ما است و به همین جهت کیفیت این موسسه بی نهایت برای ما اهمیت دارد. افسرانی که از این مرکز خارج می‌شوند باید چنان مجهز به معلومات امروزی و حتی فوق برنامه باشند - چنانچه به اطلاع من رسید که فوق برنامه هم کار کرده‌اید - که هر زودتر آن تعداد از افسرانی که باید مجهز به این معلومات باشند در رده‌های مختلف ارتش شاهنشاهی ایران چه در نیروی هوایی و چه در سایر دسته‌ها قراربگیرند. امیدوارم که این موسسه و هر نوع موسسه دیگری چه در نیروی هوایی و چه در نیروهای دیگر ایجاد می‌شود بتواند جوابگوی احتیاجات ملی و میهنی ما باشد و تا موقعی که وضع دنیا هنوز آشفته باشد مملکت ایران در حدود توانایی خود بتواند از منافع خویش دفاع بکند.
بار دیگر با اظهار خوشوقتی از اینکه تعداد دیگری به افسران آموزش دیده نیروهای ما اضافه می‌شوند توفیق همگی را از خداوند مسئلت دارم


پایان دوره سی و یکم دانشکده فرماندهی و ستاد را به عموم فارغ التحصیلان تبریک می‌گویم. شما پس از طی این دوره مجهز به دانش بالاتر و اطلاعات فزونتر هستید که ارتش ایران بدان احتیاج دارد و هر سال این موسسه که تعدادی از شما افسران این ارتش را به این مدارج علمی می‌رساند پشتوانه بزرگتر و محکمتری برای فرهنگ نظامی می‌شود.
مطمئن هستم که به سر هر کاری که می‌روید از بهره‌ای که در اینجا برده‌اید حادکثر استفاده را به مملکت و ارتش خودتان خواهید کرد.
اصولا در هر مملکت مترقی و پیشرفته‌ای آموزش و فرهنگ مقام والایی دارد. امروز اتفاقا تصادف می‌کند با روز بازشدن مدارس که بیش از ده میلیون بچه‌های ایرانی، خردسالان ایرانی جوان سال‌های ایران به مدرسه می‌روند. اینان چند سال دیگر چه پشتوانه بزرگی برای تامین قطعی پیشرفت مملکت خواهند بود، همانطور که شما فارغ التحصیلان پشتوانه علم و معرفت ارتش ایران و مدافع ایران هستید. اینست که بار دیگر از درگاه باریتعالی موفقیت همگی را در خدمت به آنچه که به آن سوگند یادکرده‌اید خواستار هستم و مطمئن هستم که همیشه در هر کجا که باشید ایرانیان پاک دل و حقیقی خواهید بود.

آغاز سال تحصیلی ۱۳۵۸ - ۱۳۵۷ را به عموم دانش آموزان، آموزگاران، هنرآموزان و کارکنان آموزش و پرورش تبریک می‌گویم و آرزومندم در سال جدید پر تحرکتر، کوشاتر و موفق تر از همه سال‌های گذشته در راه پیشرفت دانش و فضیلت در کشور عزیزمان باشید.
بی گمان همه شما در این آرزوی قلبی با من شریک هستید که باید این کشور روزی از نظر سطح دانش و تکنولوژی و فرهنگ و تمدن به والاترین مقام برسد. برای رسیدن به چنین هدفی همه مردان و زنان شرافتمند ایران که پیشرفت این مرز و بوم را در اعطای شخصیت انسانی، علمی و معنوی و رفاه نسل‌های فردا می دانند به نقش موثر آموزش و پرورش چشم دوخته‌اند. تاکید بر برنامه‌های رفاه معلمان و اعطای مقام معنوی آنان که اجرای پیگیر آن بالاخص از سال گذشته آغاز شد نشانه اهمیتی است که ما در جامعه برای نقش حیاتی معلم قائل هستیم و شک ندارم که این احترام روز به روز در جامعه ما رو به افزایش خواهد بود.
با استحکام مبانی معنوی و رفاهی زندگی معلمان و کارکنان آموزش و پرورش و توجه روزافزون به افزایش سریع فضاهای آموزشی مورد نیاز و برنامه تربیت و کارآموزی معلمان کشور الزاما باید تاکید بیشتری بر کیفیت برنامه‌های آموزش و پرورش و غنی ساختن محتوای آن بشود.
مسلما هدف آموزش و پرورش کشور ما تنها تربیت دانشمند و افراد خبره و کارآزموده برای گردش چرخ‌های اقتصادی کشور نیست بلکه ما می‌خواهیم فرزندان ما ضمن مجهز شدن به علوم و فنون جدید از عالی ترین مدارج صداقت، دیانت، پاکی، تقوا، انسان دوستی، خدمت به هم نوع و وظیفه شناسی برخوردار باشند.
نهضتی که در راه مبارزه با بیسوادی و اجرای قانون تعلیمات اجباری و همگانی آغاز شد و در راه پیشرفت است به همه ایرانیان اعم از زن و مرد مربوط می‌شود و هرگونه کمک مادی و معنوی در راه توفیق بیشتر این نهضت ادای یک وظیفه اجتماعی است هم چنین نظر به اهمیت تعلیمات فنی و حرفه‌ای و نیاز مبرم کشور به افراد آشنا به فنون و حِرَف گوناگون شایسته است وزارت آموزش و پرورش نیز به موازات وظیفه خطیری که همه وزارتخانه‌ها و سازمان‌های دولتی و بخش خصوصی در راه تعلیمات حرفه‌ای دارند کمک موثری به خودکفایی نیروی انسانی کشور بنمایند.
تجربه نشان داده است که ترقیات اقتصادی و صنعتی بدون برخورداری افراد جامعه از فضایل عالیه اخلاقی نمی تواند ضامن پیشرفت تمدن یک جامعه باشد. برعکس افراد بی ایمان و بی وطن می توانند لطمات سنگینی بر نتایج چنین ترقیاتی وارد سازند بنابراین تقویت مبانی دینی و اخلاقی و اعتلای حسن میهن پرستی جوانان باید سرلوحه لرنامه های آموزش و پرورش قرارگیرد.
باردیگر موفقیت هر چه بیشتر همه خدمتگزاران آموزش و پرورش و عموم دانش آموزان کشور را در ایفای وظایف خطیری که برعهده دارند خواستارم.

هر ملت زنده‌ای ناچار در مقابل وطن مسئولیت‌هایی دارد که مطمئن هستم چه شما که در مرکز عالی درس می‌خوانید و چه سایر افراد مملکت همه به این وظایف ایمان دارند.
موفقیت طی دوره دانشگاه پدافند ملی و ستاد مشترک را به قارغ التحصیلان تبریک می‌گویم تکامل معلومات شما در رشته‌هایی که در آن خواندید تحقیق کردید رساله نوشتید مورد احتیاج است و این تعداد روز به روز بیشتر مسایل کشوری در رسته‌های مختلف در میان شما نماینده این است که مطالبی که فرا می‌گیرید بکلی جنبه ملی دارد و به تمام معنی همان پدافند ملی است
متاسفانه هنوز در دنیای امروز به این معلومات اختیاج است و تا روزی که خلع سلاح بین المللی با ضمانت‌های اجرایی جامعه عمل نپوشد هر مملکت مستقلی هر مملکت زنده‌ای مجبور است که در تکمیل معلومات خود بکوشد این مطلب که مملکت باید مستقل باشد و وطن برای هر کسی معنی خاصی دارد نمی‌تواند جنبه تکراری داشته باشد و اگر هر سال ما این مطلب را بگوییم فقط ادای وظیفه کرده‌ایم و هر ملت زنده‌ای ناچار در مقابل وطن مسئولیت‌هایی دارد که مطمئن هستم چه شما که در مرکز عالی درس می خوانید و چه سایر افراد مملکت همه به این وظایف ایمان دارند.
موفقیت همگی را در راه خدمت به مملکت و هموطنان عزیز شان از درگاه 
خداوند مسئلت دارم

سالروز پیکار جهانی با بیسوادی را به ملت ایران و همه نیک اندیشانی که در این جنبش بشر دوستانه شرکت داشته و بذل مجاهدت کرده‌اند شادباش می‌گوییم.
چهاردهمین سال مبارزه جهانی با بیسوادی در شرایطی برگزار می‌شود که تلاش‌های ملی ما در این راه کاملا بارور شده و به پیروزی نزدیک گشته است. اما از سوی دیگر اوضاع بین المللی ضرورت اقدامات همه جانبه و گسترده‌ای را در این زمینه محسوس‌تر می‌سازد.
کوشش‌هایی که در ده ساله اول انقلاب در کشور ما در زمینه سوادآموزی در سطح ملی انجام گرفت از سه سال پیش با تنظیم و اجرای طرح جهاد ملی سوادآموزی گسترش و قاطعیت بیشتری یافت و به اتکا و اصل اساسی مشارکت همگانی و نظام نامتمرکز چشم اندازهای تاره‌ای در این راه گشوده شد. با این همه هنوز درصد بیسوادی متناسب با رشد اقتصادی و اجتماعی جامعه ما نیست.
بدین جهت بار دیگر تاکید می‌نماییم که همه سازمان‌های مملکتی می‌باید با تخصیص منابع و امکانات لازم در تحقق هدف‌های این جهاد انسانی و ملی بکوشند و از کلیه مردم ایران نیز انتظار داریم که به پیروی از تعالیم عالیه اسلامی و به اتکای وظیفه ملی بیش از پیش در این راه که مستلزم سعادت و اعتلای نسل‌های آینده این سرزمین است سهم خود را برعهده گیرند. در این مورد مجددا تذکر به این اصل را ضروری می دانیم که سوادآموزی نباید به آموزش ساده خواندن و نوشتن محدود گردد بلکه لازم است سواد پایه مرحله نخستین آموزش پویا و مداوم تلقی گردیده و امکانات لازم و کافی برای نوسوادان و کم سوادان کشور فراهم آید تا همه آنها بتوانند به آگاهی‌ها و مهارت‌های مورد نیاز خود و جامعه متحول ایران دست یابند و از این طریق امکان تعمیم عدالت اجتماعی رفاه اقتصادی و مشارکت سیاسی هر چه بیشتر فراهم آید.
کمیته ملی پیکار جهانی با بیسوادی باید چگونگی پیگیری و تقویت سواد پایه و فراهم ساختن موجبات آموزش مداوم و مطلوب را برای کلیه نوسوادان مورد بررسی دقیق قرار دهد در این راه ضروری است که امکان استقرار و تعمیم نظام آموزش غیررسمی با دقت و سرعت مطالعه شود تا از این طریق ضمن تقویت توانایی‌های آموزش رسمی فضای گسترده‌تری برای تامین نیازهای آموزشی گروه‌های مختلف فراهم آید.
برای کلیه مجاهدان این پیکار مقدس در ایران و سراسر جهان توفیق هر چه بیشتر آرزومندیم و امیدوارم با عنایت پروردگار این جهاد انسانی که کشور ما از آغاز پرچمدار آن بوده است، همه جا با پیروزی ادامه یابد.

از بازدید این مجتمع بزرگ چوب و کاغذ خوشوقت هستم که می‌بینم در یک منطقه‌ای از مملکت که با وجود داشتن جنگل و منابع طبیعی کافی تمام احتیاجات خودش را در صنعت کاغذ، چوب و تخته سه لایی و غیره از خارج وارد می‌کرد، امروز دارای این مجتمع شده‌ایم، تا سال ۲۵۴۰ شاهنشاهی [ برابر با ۱۳۶۰ خورشیدی ] در نکا دارای مجتمع دیگری که تقریبا دو برابر این مجتمع بزرگ است خواهیم بود و لااقل در دو نقطه دیگر در شمال باز هم استعداد ایجاد چنین مجتمعی خواهد بود. البته این صنعت برای ما کاملا جدیداست.
همین که در عرض مدت کمی این مجتمع توانسته است به محصول برسد و تعداد زیادی کارگر خوب ایرانی را که چه بومی و چه غیربومی در اینجا گرد بیاورد خودش علامت پیشرفت زیادی است. در جوار کارخانه مدرن و با عظمت شما مجتمع خانه‌های سازمانی برای زندگی شما در موقع کار و آسایش ساخته شده، آنها که خانه‌های شخصی دارند به جای خود، ولی اصولا سیاست ما این است که برای کارگرانی که کار می‌کنند خانه‌ای برای دوره بازنشستگی شان در نظر بگیریم که این سیاست کلی البته در اینجا هم دنبال خواهد شد.
به خاطر داشته باشیم که ۳۰۰ سال پیش در ایران مطابق آماری که تقریبا می‌شود به آن اطمینان داشت ۱۶ میلیون هکتار جنگل وجود داشت. در این ۳۰۰ سال روی ضعف حکومت ملوک الطوایفی و خان خانی هر کسی به میل و سلیقه خود درختی را برید ولی به جای آن درختی نکاشت این است که ۱۶ میلیون هکتار جنگل‌های ایران متاسفانه به زیر ۵ میلیون هکتار رسیده است یکی از وظایف بزرگ ملی ما این است که تا جایی که می‌توانیم نقاطی که جنگل داشت دو مرتبه جنگلی شوند و حتی نقاطی که هیچ وقت جنگل نداشت آن را هم سعی کنیم از پوشش درخت و گیاه مستور باشد. این کار را در کویرها شروع کردیم چند صد هزار هکتار کویری که به سمت آبادی‌ها پیش رفت می‌کرد نه فقط متوقف کردیم بلکه از این راه با کاشتن درخت‌هایی لازم به عقب زدیم و این کار درختکاری در هر جایی که ممکن انجام خواهد شد. امیدوارم که این مجتمع خوب صنعت کاغذ و چوب هر چه زودتر تکمیل شود و تمام مزایایی که برای شما کارگران زحمتکش ایرانی همیشه در نظر است برای شما فراهم بشود و بچه‌های شما در همین جا و یا در جایی که شما مسکن دارید از تربیت خوب برخوردار بشوند و برای این مملکت در آینده فرزندان شایسته به عمل بیایند.
خدانگهدار همه شما باشد.
سالروز مشروطیت ایران را به شما مردم ایران تبریک می‌گویم.
در ۷۲ سال پیش که بالاخره آرزوی آزادی‌خواهان مملکت به مرحله عمل آمد و فرمان مشروطیت صادر شد، برای ملت ایران روزی تازه و پر امید بود، چونکه ممالک مترقی و راقیه دنیا آن روز به خصوص اروپا جلب توجهی می‌کرد همه فکر می‌کردند که تقلید از آن رژیم مسلماً تقلید خوبی است کما اینکه اصل دموکراسی حقیقتاً چیز خوبی است و اما برای اینکه وارد این مبحث بشویم باید به گذشته هم نگاهی بکنیم.
در ۷۳ سال پیش که مشروطیت اعلام شد، بر اثر ضعف حکومت مرکزی یک سال پس از آن مملکت ایران به دو منطقه نفوذ بین روس در شمال و انگلستان در جنوب تقسیم شد، این وضعیت منطقه نفوذ باعث شد که عده‌ای از رجال رنگ شمالی به خود بزنند و عده‌ای رنگ جنوبی. البته چند نفری هم وطن‌پرست و مستقل بودند.
منتهی از آنها کاری ساخته نبود، این وضع تأسف‌آمیز تا شروع جنگ اول ادامه داشت.
دولت مرکزی در کار نبود، در هر گوشه مملکت، خانی تقریباً مستقل برای خودش حکومت می‌کرد و قوای خارجی هم به میل خود وارد مملکت ایران شدند. از یک طرف قوای روس‌ها، از یک طرف قوای انگلیس‌ها، از یک طرف قوای ترک‌ها که آن موقع با آلمان‌ها متحد بودند، آنها خاک ایران را نه فقط اشغال کردند، بلکه در زمان اشغال به میل خودشان رفتار می‌کردند.
تنها عکس‌العملی که ما از خودمان در آن زمان دیدیم، مهاجرت یک عده بود از ایران به خارجه، نمی‌دانم که احساسات وطنی ما ولو با دادن قربانی‌های بی حد و حصر ولی نشان‌دهنده اراده ملی کجا بود؟ این وضع با انقلاب روسیه تغییر پیدا کرد و فعال مایشاء دولت انگلستان شد. به همین جهت در ۱۹۱۹ معاهده‌ای با آنها امضاءشد که تقریباً حق حاکمیت را یک طرفه و کامل به دولت انگلستان می‌داد و در این بین و قبل از آن هر کدام از این دو دولت برای خودشان قوایی تشکیل داده‌بودند، قزاق‌ها در شمال، اس. پی. آر. (تفنگداران جنوب ایران) به دست انگلیس‌ها در جنوب و ژاندارمری مملکت هم با چند نفر افسر سوئدی در آن وسط پس از اینکه قرارداد ۱۹۱۹ منعقد شد البته عکس‌العمل‌هایی هم شد. اما قرارداد ۱۹۱۹ با کودتای ۱۲۹۹ شمسی بالاخره به هم خورد، و همانطور که می‌دانید تاریخ ایران در ۱۲۹۹ ورق خورد.
اگر بخواهم تمام بدبختی‌هایی که تا قبل از ۱۳۰۰ در این مملکت بود شرح بدهم، طولانی است. مقداری از آن را البته در کتاب "مأموریت برای وطنم" نوشته‌ام، در بعضی جاهای دیگر هم توضیح داده‌ام، به هر صورت تاریخ‌نویس‌ها گفته‌اند که مثلاً بعد از غروب آفتاب در شهر تهران کسی امنیت عبور و مرور در کوچه‌ها و خیابان‌ها نداشت چون به اصطلاح آن روز گردن کلفت‌های محله حاکم بر خیابان بودند. خارج از تهران نایب حسین کاشی راه را برای عبور و مرور می‌بست. دورتر از آن خوانین که هر کدام حکومت کاملی در محیط خودشان داشتند، حق حیات و تجاوز به همه افراد رعایایی که در آن روز زیردستشان بود داشتند.
البته این باز تکرار مکررات است که ما بگوییم برای افرادی که می‌خواستند مثلاً به شهر مقدس مشهد بروند، می‌رفتند به یک نقطه‌ای که امروز اسمش بابلسر است و آن روز اسمش مشهدسر بود و از آنجا با کشتی می‌رفتند به شوروی و بعد از شمال خودشان را می‌رساندند به مشهد. برای اینکه راه تهران به مشهد اگر اسمش را راه می‌گذاشتیم، امن نبود، یا برای رسیدن به خوزستان می‌بایستی که اول بروند به ترکیه از راه ترکیه بروند به بین‌النهرین از آنجا برسند به خوزستان.
خوزستان شیخی داشت که مستقل بود حتی خود آن شیخ با یک دولت خارجی که آن هم انگلستان بود، قرارداد به خصوصی داشت و تحت‌الحمایه انگلستان بود. حالا جاده‌هایی که در مملکت بود و حتی اماکن مقدسه و زیارتگاه‌های ما در چه حالی بود، مطلب دیگری است. مثلاً آستانه حضرت رضا (ع) مقروض بود و اماکنش در حال خرابی، به هر حال ۱۲۹۹ نقطه عطفی بود که در تاریخ این مملکت و پس از رسیدن به این موفقیت سر سلسله دودمان ما رضاشاه کبیر مجبور شد که اول مملکت را امن بکند.
اول تمام گردنکشان و کسانی را که تابع حکومت مرکزی و قانون نبودند، مطیع بکند. اگر خاطرتان باشد، برای شروع عمل یک روزی در وزارت جنگ، چون آن موقع وزیر جنگ بود، این جمله معروف را گفته بود که، «ای کاش من هزار تفنگ داشتم که همه از یک نمونه بودند»، ولی با ایمانی که در مردم ایجاد شده‌بود، و با همان قوای محدود خود، توانست که سرتاسر این مملکت را امن و امان بکند و پس از چند سال در این مملکت زنی با یک تشت طلا روی سرش می‌توانست از هر نقطه‌ای به نقطه دیگری برود بدون اینکه برای او کوچکترین خطری در بین باشد. پیشرفت مملکت شروع شده‌بود، شاید بد نباشد که بعضی ارقام را من برایتان بخوانم، که در ۱۲۹۹ یا ۱۳۰۰، مملکت ما چه داشت، جمعیت در ایران در آن موقع، ۹ میلیون و ۷۰۰ هزار نفر بود.
درآمد ملی، چهارونیم میلیارد ریال بود؛ درآمد سرانه، ۴۶۰ ریال ؛ موجودی ارزی کشور هیچ، صادرات، نیم میلیارد ریال ، صادرات نفتی، ۲/۰ میلیارد ریال ، صادرات غیرنفتی، ۲/۰ میلیارد ریال؛ واردات، ۶/۰ میلیارد ریال ، بودجه کل کشور، ۴/۰ میلیارد ریال ، بانک‌ها و شرکت‌های حجم پول، ۳/۱ میلیارد ریال، تعداد بانک‌های کشور، ۲ که آن هم بانک‌های خارجی بود. بانک روس بود و بانک انگلیس بود حتی قبل از آن یک بانک عثمانی هم بود. ولی صحبت هزاروسیصد را ما می‌کنیم و یادم نیست که در آن موقع کسی شیشه بانک‌ها را بشکند، آیا برای اینکه خارجی بودند؟
تعداد واحدهای بانکی در سرتاسر مملکت، ۱۷ ، تعداد شرکت‌های ثبت‌شده، هیچ؛ سرمایه شرکت‌های ثبت‌شده، هیچ ؛ در قسمت آموزش تعداد واحد تا پایان متوسطه، ۶۱۲ ، تعداد محصل، ۵۵ هزار، تعداد دانشگاه‌ها و مؤسسات آموزش عالی، هیچ، تعداد دانشجویان، هیچ، یعنی دانشگاه نداشتیم ، تعداد فارغ‌التحصیلان، هیچ.
بهداشت: تعداد بیمارستان و زایشگاه، ۹ ؛ تعداد پزشک، ۱۲ ؛ تعداد پرستار، ۴ نفر.
سدهای کشور: تعداد سدهای مخزنی، هیچ ؛ گنجایش کل مخزن، البته هیچ ؛ قابل تنظیم، هیچ ؛ سطح اراضی قابل آبیاری هیچ ، برق: تولید سرانه، ۲ کیلووات ساعت ، طول کل راه‌های کشور، ۲۵۰۰ کیلومتر ؛ راه‌های آسفالت شده، هیچ ؛ طول خطوط اصلی راه‌آهن، که یک راه‌آهنی بود جلفا، تبریز، که شوروی‌ها کشیده‌بودند. یک راه‌آهنی بود جلفا، تبریز، که ماشین دودی از تهران می‌رفت به شاه عبدالعظیم ، تعداد کل وسایط نقلیه، ۶۰۰ ؛ تعداد کل اتومبیل سواری، ۵۰۰ ؛ تعداد کامیون و غیره، ۱۰۰.
ارتش ایران، متأسفانه در آن موقع همانطور که گفتم عبارت بود از قزاق‌هایی که دست روس‌ها بودند، و قسمتی که دست انگلستان بود. خزانه مملکت هم آن قدر ناچیز و تهی بود که افراد اغلب شغل دیگری داشتند. هیزم فروش بودند، تخم‌مرغ فروش بودند، گاهی ماهی، یک دفعه می‌آمدند یک مشقی می‌کردند و مواجب اگر هم داده می‌شد، به آنها و حتی به سایر ادارات، آخر ماه بعضی اوقات آجر می‌دادند به عنوان حقوق.
نمی‌خواهم بیشتر از این وارد وضع اسفناک مملکت در آن زمان بشوم، ولی لازم است که چند مقایسه بکنیم، یکی ۱۳۰۴ که رضاشاه کبیر به سلطنت نشست، یکی ۱۳۲۰ که باز به علت ضعف مملکت و خوش باوری و موقعیت استراتژیک ایران و هجوم بدون خبر قوای روس و انگلیس به این مملکت و ترک کشور به طور اجبار از طرف پدرم، و دو مرتبه جریانی که از شهریور بیست شروع شد، برایتان تعریف بکنم.
شهریور بیست روز اولی که رفتم به مجلس شورای ملی برای ادای سوگند، سوگندی که می‌بایستی استقلال، تمامیت ارضی این مملکت را حفظ بکنم، درست مصادف بود، با اشغال پایتخت به وسیله قوای خارجی، وطن‌پرستی باطنی مردم ایران در آن روز خوب تجلی پیدا کرد.
پادشاهِ جوانِ خودشان را با اتومبیل تقریباً روی دوش خودشان بردند به مجلس و برگرداندند. این بزرگترین قوت قلبی بود که به من داده‌شد.
برای اینکه به سوگند خود وفادار بمانم، این سرگذشت‌ها در کتاب "مأموریت برای وطنم" توضیح داده‌شد که چطور سعی قوای اشغالی به خصوص در تضعیف سلطنت ایران، یعنی شخص من بود.
و چطور حتی آتاشه نظامی یک مملکت خارجی سعی می‌کرد، فرماندهی کل قوای ایران را از من بگیرد. باز در دوره اشغال مملکت سیاستمدارها بدون حس مسئولیت به هر فرم به زد و بند پرداختند. کما اینکه تا ۱۳۳۲ شمسی یک بودجه مملکتی تصویب نشد و تمام یک‌دوازدهم بود. و البته مطابق یک‌دوازدهم که کاری نمی‌شود انجام داد و طرحی را نمی‌شود به ثمر رساند.
حس مسئولیت به قدری کم بود که درست قبل از وقایع آذربایجان، چند ماهی یک عده‌ای به عنوان اقلیت ابستروکسیون کردند، یعنی اجازه تشکیل یک دولت قانونی را نمی‌دادند و همین نبودن دولت قانونی، بزرگترین مشوق این شد که در آذربایجان یک بساطی را راه بیندازند و یک عده‌ای خودمختاری خود را اعلام بکنند و چون هنوز زمان جنگ بود، قوای ایران که به سمت آذربایجان می‌رفت، در شریف‌آباد قزوین به وسیله قوای خارجی متوقف شد و استان آذربایجان عملاً از ایران جدا شد.
حالا در قلب و روح من چه می‌گذشت، مطمئناً همین احساسات در اکثریت مردم ایران بود. کما اینکه وقتی تصمیم گرفتم که یا زندگانی شرافتمندانه یا مرگ شرافتمندانه ولی به هر صورت باید جنبه شرافتمندانه داشته‌باشد و علیرغم همه مخاطرات و شاید نصایح یک عده‌ای، به فرماندهی قوای ایران به سمت آذربایجان رهسپار شدم و با غیرت ارتش شاهنشاهی ایران و مردم غیور آذربایجان آن بساط را در عرض کمتر از چهل و هشت ساعت به هم زدیم و یکپارچگی دو مرتبه در مملکت ایران برقرار شد.
بعد از آن باز سیاست‌بافی‌ها و سیاست‌بازی‌ها و ... بعضی دول خارجی عادت دارند که بعد از هر بیست و پنج سالی یک مقداری اسناد منتشر می‌کنند. اسنادی که اخیراً منتشر شد، رل خیلی‌ها را در آن جریان‌ها روشن کرد.
بازی نفت شروع شد، می‌بایستی که یک عنوان رضایت خاطر مردم ایران را برای قراردادی که راجع به نفت می‌خواستند ببندند به دست بیاورند. پس می‌بایستی که یک عده‌ای به عنوان مدافع حقوق ملت ایران در این امر پیشقدم بشوند.
نتیجه این کار چه شد؟ نتیجه این کار این شد که چاه‌های نفت ایران بسته شد. کسانی که در تمام مدت عمر سیاسی خودشان با حکومت نظامی مخالفت می‌کردند و حتی با انتشار اسکناس با پشتوانه مخالفت می‌کردند و در مدت زمامداری خودشان با حکومت نظامی حکومت کردند و مخالفین خودشان را با همان وسیله توقیف، حبس و تهدید می‌کردند و آخر سر با پیشنهاد فروش نفت ایران با پنجاه درصد تخفیف، عملاً شرایطی را در واقع پیشنهاد کردند که از قرارداد معروف گس‌گلشائیان از لحاظ مادی برای ایران بدتر بود.
و این کارها بالاخره منجر شد به وقایع ۲۵ مرداد و قبل از آن باز می‌بینیم که همان نقشه قدیمی آن آتاشه نظامی یک سفارت خارجی تکرار شده‌بود.
باز می‌خواستند که فرماندهی کل قوای ایران را از پادشاه ایران بگیرند، که حتی در میان همان دسته‌ای که می‌بایستی آن رل تمام کردن قضیه نفت را بازی بکنند، اختلاف افتاد و با این امر مخالفت کردند و بالاخره تمام اصول قانونی اساسی و با خیال خودشان با اداره قوای انتظامی و تانک‌هایی که در همه جا کار گذاشته بودند سرکار بود. وقتی که عرصه را بر خود تنگ دیدند عملاً با کمونیست‌ها ائتلاف کردند. یک عده از تشکیل دهندگان آن دار و دسته قبلاً نیز پس از وقایع آذربایجان به سلامتی پیشه‌وری مشروب خورده بودند.
وقتی که ملت ایران دید که حکومت یاغی وقت با ائتلاف با توده‌ای‌ها می‌خواهند اساس مملکت را به هم بزنند، قیام کردند و این قیام تصادفاً از طرف مردم عادی غیر مسلح شروع شد که پس از البته چند دقیقه‌ای قوای مسلح هم به آنها پیوستند و مرد و زن و بچه همه به سمت مرکز یاغی‌گری حمله کردند و آن کاخ پوشالی را از بین بردند. بیست و هشتم مرداد سال ۱۳۳۲ شمسی نقطه عطفی بود در تاریخ این مملکت.
مردم شاه خودشان را دو مرتبه طلب کردند و عاطفه خود و همبستگی خود را به او به طریقی نشان دادند که یکبار دیگر در خود مسئولیت اضافه‌ای حس کردم که اضافه بر اصول قانون اساسی و پادشاه مشروطه، پادشاهی هستم که مردم دو مرتبه او را برای تعیین سرنوشت و حفظ منافع مملکت طلبیدند.
از ۱۳۳۲ تا ۱۳۴۱ شمسی سعی کردیم که امور مملکت را به طور عادی با پیشنهاد قوانین و انجام اصلاحات پیش ببریم. حتی قبل از این وقایع به طور داوطلبانه تقسیم املاک شخصی خود را بین رعایای آن موقع شروع کرده‌بودیم.
همان دولت کذایی که مأمور انجام امر نفت به آن طریق بود، مانع اصلاحات ارضی و حتی تقسیم ملک شخصی من شد. ولی بعد از ۱۳۳۲ به فکر از سر گرفتن اصلاحات ارضی افتادیم. به فکر از بین بردن فئودالیته افتادیم. به فکر صاحب ملک کردن زارعین افتادیم که در روی زمین کار می‌کردند و البته املاک شخصی خودم را به سرعت دو مرتبه شروع کردم به تقسیم بین زارعین، ولی برای دیگران لایحه‌ای بردیم به مجلس که به قول معروف موقعی که از مجلس بیرون آمد، شیری بود که نه یال داشت، نه دم و نه شکم. کار به این طریق پیشرفت نمی‌کرد و ما می‌دیدیم که دنیا از طرفی دیگر به سرعت به سمت پیشرفت، پیشرفت اجتماعی، پیشرفت اقتصادی، پیشرفت تکنولوژی می‌رفت و ایران در جا می‌زد. به این نتیجه رسیدیم که هیچ مملکت مستقلی در دنیا و در شرایط دنیای امروزه بدون دسترسی به حداقل ترقیات اجتماعی قابل دوام نیست. این است که بالاخره به این نتیجه رسیدیم که مملکت ما احتیاج به یک انقلاب عمیقی دارد که اجتماع عقب افتاده و فئودال ایران را زیر و رو بکند.
در ششم بهمن ۱۳۴۱ شمسی ۶ ماده اصلی انقلاب خود را به معرض آرای عمومی گذاشتم. به قول خارجی‌ها رفراندم، که شاید اصیل‌ترین طرز رأی‌گیری باشد و آنها که به خاطر دارند می‌دانند که در آن روز در حالی که زن‌ها هنوز حق رأی دادن نداشتند، ولی هر کسی که می‌توانست به پای صندوق‌ها رفت و شش ماده را تصویب کردند. در آن روز حتی کسانی که هیچ وقت در عمرشان رأی نداده‌بودند، به پای صندوق‌های رأی رفتند. انقلاب شاه و ملت در آن روز شروع شد. ۱۵ سال از آن روز گذشت، در عرض این پانزده سال، شش ماده انقلاب رسید به نوزده ماده انقلاب که هر کدام از این موارد انقلابی بعد به تصویب نمایندگان ملت رسید. یعنی اینها دیگر فقط مواد و اصول انقلابی نیست. حالا دیگر اصول قانونی و تصویب شده ملت است. این نوزده ماده اگر مطالعه بشود، در تمام شئون زندگی این ملت، بگذریم از این که حتی یکی از این مواد در سه‌هزار سال تاریخ اجتماعی ایران سابقه ندارد، بلکه خیلی از این مواد نوزده‌گانه در پیشرفته‌ترین ممالک دنیا نیز شاید نظیر نداشته‌باشد.
از لحاظ عدالت اجتماعی زارع یا رعیت سابق که مالک شده‌است، وقتی که از او سؤال می‌کنیم می‌گوید که مثل این است که من دو مرتبه به دنیا آمده‌باشم، این وضع برای من عمر جدیدی است، برای اینکه آن موقع بَرده بودم و ارباب هر کاری که می‌خواست می‌کرد، امروز فرد مستقل و سرافرازی هستم.
از ظلم و زورگویی که مالکین متأسفانه در آن موقع می‌کردند نسبت به رعایای خودشان می‌گذرم. ولی نتیجه همین اصلاحات ارضی اضافه بر شخصیت و اهمیتی که به فرد زارع می‌دهد، از لحاظ محصولات تولیدی و طبیعی است که "کسی که برای خودش کار می‌کند، بیشتر زحمت می‌کشد" البته دولت باید آمار و اطلاعات لازم را در این زمینه منتشر کند و پیشرفت ما را در ۱۵ سال اخیر به دنبال اصلاحات ارضی نشان بدهد.
یک ماده دیگر انقلاب ما که مختص کارگران بود، شرکت کارگران در سود سهام کارخانجات تا بیست درصد، موفقیت‌آمیز بوده‌است. به خصوص حالا که سود تا حدودی متناسب با کارآیی است. در خیلی از کارگاه‌ها همین بیست درصد سود سهام مساوی است با سه، چهار تا پنج ماه حقوق ماهیانه کارگران.
یک ماده دیگر انقلاب نیز هست که به کارگرهای ایرانی اجازه می‌دهد که تا ۴۹ درصد در سهام کارخانجات شرکت داشته باشند، یعنی کارگر یک فرد استثمارشده کارفرما نیست.
کارگر جزو خانواده آن کارگاه است و با رئیس آن کارخانه یا صاحب سهام در واقع شریک است.
پیشرفت امور کارگری در ایران طوری خیره‌کننده و چشم‌گیر است، که امروز زبانزد داخل و خارج کشور است. سایر ۱۹ ماده انقلاب نیز همانطور که گفتم به تصویب ملت ایران رسیده‌است.
رمز انقلاب و هماهنگی شاه و مردم را باید در تاریخ کهن ایران و شاهنشاهی ایران و علاقه مردم به شاهنشاهی خودشان جستجو کرد.
زیاد راجع به این دوره ۱۵ ساله صحبت نخواهم کرد و الا طولانی است و مقداریش در کتاب "انقلاب سفید" نوشته شده و مقدار دیگریش در کتاب "به سوی تمدن بزرگ" ذکر شده‌است. من سلطنت خودم را بر اصول مشروطیت ایران و قانون اساسی ایران و سنن ملی ایران وقتی که حساب می‌کنم، می‌بینم که چند دوره مختلف داشت، دوره زمان جنگ، دوره تحمل شدیدترین ناملایمات و مداخلات خارجی و حس اینکه سیاست خارجی به خصوص خودش را متمرکز به این کرده‌بود که پادشاه ایران را تضعیف بکند.
چون دیگران را می‌شود آورد و برد و یا با تحریک یا به هر وسیله دیگری، ولی اگر پادشاه، پادشاه مستقلی باشد، می‌تواند برای آنها اسباب زحمت باشد. کما اینکه این پادشاه مستقل شما بالاخره نفت ایران را حقیقتاً ملی کرد. کسانی که این کار را دنبال کرده‌اند، می‌دانند که حاکمیت تام و تمام مملکت و ملت ایران بر این ثروت طبیعی خودشان حالا چگونه است.
ما فقط به خریدار نفت می‌فروشیم. تمام کارهای دیگر آن با ما است و نفت را به چه قیمتی می‌فروشیم؟ اگر یادتان باشد در ۱۹۵۹ میلادی چون این کار در اختیار شرکت‌های نفتی بود، نفت ۲ دلار و چهارده سنت، هر بشکه ایران و سایر ممالک خلیج فارس را یک مرتبه کمپانی‌ها تصمیم می‌گیرند که بیاورند به ۷۹/۱ دلار تازه از آن سهم خودشان را بر می‌داشتند. که در حدود نصف این نصیب ایران می‌شد.
امروز نفت ایران به دوازده دلار و هفتاد سنت فروخته می‌شود. مقایسه را خودتان بکنید، البته به یاد خیلی چیزها می‌افتم، به یاد اینکه اولین قدمی که برداشتیم قراردادی بود که با یک شرکت ایتالیایی بستیم که هفتاد و پنج درصد به ایران برسد، و بیست و پنج درصد به آنها. از همین افراد خودی به ما اخطار کردند که با سلاطین نفت در نیفتید. این کار خطرناک است، بعد از چند سال اتفاقاً دیدیم که سعی کردند یک بساط خیمه‌شب‌بازی در ایران درست بکنند، ولی موفق نشدند. ملتِ بیدارشدۀ ایران، با قدرت ارتباط مستقیم بین شاه و ملت به هر اشکالی فائق آمد و ما به آن موفقیت‌ها نائل شدیم. شاید بد نیست که درآمدهای نفتی را هم ذکر بکنیم:
در دوهزار و چهارصد و هشتاد شاهنشاهی، صادرات نفت، صفر. ممیز، سه‌میلیارد ریال ؛ روز انقلاب شصت، ممیز هشت‌میلیارد ریال ؛ امروز، هزار و ششصد و پنجاه و سه‌میلیارد ریال.
نتیجه‌گیری که می‌خواهم بکنم این است که دوران‌های مختلفی را که دیده‌ام برایتان شرح دادم. آن دوران اسفبار زمان جنگ، آن رفتار غیر مسئول کسانی که به عنوان وکیل ملت در مجلس می‌نشستند و البته تعداد باسواد و بی‌سواد کشور فکر می‌کنم که در اوایل زمامداری من، تعداد باسوادهای کشور در حدود ده درصد بود ؛ زمانی که ما انقلاب را شروع کردیم، از بیست درصد یک قدری تجاوز می‌کرد ؛ امروز، تعداد باسوادهای مملکت از پنجاه درصد بیشتر است ؛ در هزار و سیصد شمسی تعداد محصل، پنجاه و پنج هزار ؛ در روز انقلاب تعداد محصل، دومیلیون و هفتاد و یک هزار ؛ امروز، هشت‌میلیون و نهصد و پانزده‌هزار.
تعداد دانشگاه‌ها و مؤسسات آموزش عالی در هزار و سیصد، صفر ؛ در روز انقلاب بیست و دو امروز صد و سیزده.
تعداد دانشجویان در هزار و سیصد، صفر ؛ در روز انقلاب، بیست و دوهزار و ششصد ؛ امروز، صد و پنجاه و نه هزار و سه. تعداد فارغ‌التحصیلان عالی در هزار و سیصد، صفر ؛ در روز انقلاب، سه‌هزار و دویست ؛ امروز، سی و هفت هزار و پانصد.
تعداد پزشک و پرستار را هم به شما در قبل از سلطنت پهلوی گفته‌بودم. ولی باز تکرار می‌کنم، تعداد پزشک در روز انقلاب، سه هزار و چهارصد و هفتاد ؛ امروز پانزده هزار و سیصد و نود و سه ؛ تعداد پرستار در هزار و سیصد، چهار نفر بود ؛ در روز انقلاب، دوهزار و صد و بیست و پنج ؛ امروز، شش هزار و سیصد.
به خاطر تمام پیشرفت‌های محیرالعقولی که در این پانزده سال به دست آورده‌ایم که دنیا به کرات ما را به عنوان اینکه، هیچ مملکتی در عرض پانزده سال، اینقدر ترقی نکرده‌است، شناخته به این مرحله تفکر رسیده‌ام، یعنی در واقع دو سال پیش به این فکر افتادم که مملکتی که زارعش آزاد است، کارگرش صاحب سهم است، تعداد باسوادش به این حد رسیده‌است، تعداد دانشگاهش به این حد رسیده‌است، و در تمام شئون زندگی این طور پیشرفت کرده، مملکتی که یک طبقه متوسط مرفه پیدا کرده، که شاید تعطیلات آخر هفته فقط از شهر تهران بیش از یک‌ میلیون نفر برای تفریح و گردش از شهر خارج می‌شوند، با وسیله شخصی خودشان.
در اینجا ما باید روزبه‌روز وسایلی فراهم بکنیم که مردم در زندگی خودشان و در سرنوشت خودشان شرکت بیشتری بکنند. به این مطالب البته در کتاب "به سوی تمدن بزرگ" اشاره کرده‌ام.
ولی حالا باید تصریح بکنم که مورد مهمی که ما لازم می‌بینیم که مردم بیشتر در آن شرکت بکنند، موضوع اظهار رأی است، انجمن ده، خانه‌های انصاف شوراهای داوری انجمن‌های استان، و شهرستان و بالاخره مجلس شورای ملی و سنا.
چیزی که به طور قطع به شما می‌توانم بگویم، این است که انتخابات باید صد درصد آزاد باشد. یعنی هر کس رأی خودش را بدهد و آن رأی خوانده بشود.
آنهایی که میل دارند، مملکت به سوی تمدن بزرگ پیشرفت بکند، می‌دانند چکار بکنند و چه شکل رأی بدهند.
اگر عده‌ای هم باشند که به این موضوع علاقه‌ای نداشته‌باشند، باز هم رأی آنها آزاد هست و خوانده خواهدشد. ولی آن وقت، همه خواهنددید که تعداد طرفدارهای بردن ایران به سوی تمدن بزرگ، چقدر هستند و دیگران چقدر؟ از طرف دیگر در قوانین دادگستری اصلاحاتی کرده‌ایم. باز هم می‌کنیم و بیش از پیش به مردم حق دفاع از خود را خواهیم داد. در این یکی دو سال اخیر، اقدامات زیادی در این قسمت شده‌است.
در آزادی‌های سیاسی به اندازه ممالک دموکراتیک اروپایی، آزادی خواهیم داشت و میل ممالک دموکراتیک، حدود آزادی هم تعیین خواهدشد.
یعنی آزادی اجتماعات که خواهیم داشت باید اجتماعات ما مسالمت‌آمیز باشد، کسی حامل اسلحه نباشد، اجتماع سد معبر نکنند و به هر صورت با اجازه قبلی باشد. آزادی گفتار، آزادی قلم نیز، مطابق قانون مطبوعات خواهدبود که آن هم ممکن است از هر جا اقتباس بشود.
بیان و قلم آزاد خواهدبود. منتها دروغ و افترا یا مدعی خصوصی خواهدداشت، یا دادستان کل وظایفی دارد.
شاهنشاهی ایران، سلطنت ایران و سرنوشت ایران را نمی‌شودملعبه چند نفری کرد. امروز جمعیت مملکت سی و چهارمیلیون و هفتصدهزار و شاید بیشتر باشد. میهن‌پرستان و کسانی که مملکت را می‌خواهند در اوج ترقی ببینند، اظهار نظر خواهندکرد.
به دیگران هم اجازه اظهار نظر خواهیم داد.
البته حالا حکومت دموکراسی، حکومت رأی مردم است و ماورای مردم را می‌پذیریم. منتها بر همه است که مردم را روشن بکنند، به مردم توضیح بدهند که مصالح مملکت چیست؟ در این راه حاکم همیشه قانون خواهدبود.
تحریک‌کردن، کلفتی و خارج شدن از قانون را هیچ مملکتی، به خصوص دموکراتیک‌ترین ممالک نمی‌توانند اجازه بدهند.
این فصلی که الان ما شروع کرده‌ایم که حداکثر آزادی در حدود قانون است، امیدوارم که به نتایج خوب خود برسد و مملکت ایران هم به سوی ترقی و تعالی و تمدن بزرگ پیش برود و هم به سوی آزادی و دموکراسی حقیقی، دموکراسی مسئول، دموکراسی که برای یک ملت باعث سرافرازی باشد. البته این راه، راه آسانی نیست.
جمعیت مملکت تا ده سال دیگر نزدیک ۵۰ ‌میلیون خواهدشد. تا بیست سال شاید به ۶۰ تا ۶۵ میلیون نفر رسد. تا آن موقع که نقشه‌هایی که طرح شده‌است و به آن در کتاب "به سوی تمدن بزرگ" اشاره رفته و مورد قبول تشکیلات رستاخیز ملت ایران است، به ثمر برسد.
درآمد سرانه ایرانی به سیصدهزار ریال خواهدرسید. یعنی جامعه مصرفی، یعنی در یک مملکتی که پولی خرج می‌شود، به رقم‌های نجومی می‌رسد، البته چه در این پانزده سال و چه در آینده در یک جامعه‌ای که این طور پیشرفت سریع می‌کند و وجوه زیادی خرج می‌شود، متأسفانه ریخت و پاش هم دارد. اگر ریخت و پاش‌ها مسئولیتی داشته باشند، با آنها مطابق قانون باید رفتار کرد، و الا اگر جامعه مصرفی و ریخت و پاش‌ها بر اساس ضعف اخلاق و تربیت باشد، در تنزیه اخلاق باید کوشش کرد. باید یکی از مبانی این کوشش بر اصل رعایت تعالیم عالیه اسلام باشد. من از بدو طفولیتم با امور دین و اسلام سر و کار داشتم، یعنی مسلمان معتقدی هستم و به عنوان رئیس مملکت می‌گویم که هر جامعه‌ای احتیاج به معنویات دارد و بالاتر از همه به دین دارد، برای اینکه آن است که قوام می‌بخشد، پس من که سوگند یاد کردم که قانون اساسی را حفظ بکنم، حدود و ثغور مملکت را حفظ بکنم، مذهب شیعه اثنی‌عشری را حفظ کنم، وظایفی دارم که این وظایف از طرفی دیگر با شما مردم هم هست. با تمام کسانی که باید این معنویات و این اخلاق را ترویج بکنند. جامعه ۵۰ میلیونی که در آن موقع شاید دیگر بی‌سواد هم در آن باقی نباشد، طرز اداره کردنش با امروز فرق خواهدداشت.
به همین جهت است که باز اشاره می‌کنم، به طریق اداره کردن یک دموکراسی مسئول و شرکت هر چه بیشتر مردم، و مالا رأی مردم، در همه امور این پیام که تقارن پیدا کرده‌است با جشن مشروطیت اهمیت بیشتری می‌دهد به آنچه مطرح کردم، هر روز که می‌گذرد ما بیشتر باید خود را مجهز و مهیای این نوع حکومت، یعنی حکومت دموکراتیک بکنیم. حکومت دموکراتیکی‌ که همانطوری که گفتم، مسئول باشد به نفع مملکت باشد، به نفع جامعه باشد، و نه مثل بعضی مثال‌هایی که می‌بینیم مللی خود تیشه به ریشه خود می‌زنند و خود را به فلاکت و نابودی می‌کشانند.
 
اداره صحیح امور صنایع و سازمان های عظیم کشور به منظور بهره برداری کامل از منابع مملکت در راه تامین منافع کشور و رفاه ملت فقط در پرتو مدیریت شایسته امکان پذیر است و مدیران در همه دستگاه ها و در کلیه سطوح می باید در این راه وظایف سنگینی را به عهده بگیرند....استفاده صحیح از نیروی انسانی و هدایت و تلاش های فردی به سوی هدف های مشترک منوط به مدیریت صحیح است به همین منظور باید از شیوه های پیشرفت مدیریت و تکنولوژی نوین استفاده شود و در عین حال کوشش به عمل آید اصول و ضوابط مدیریتی که با فرهنگ ملی و سنن باستانی و عادات اجتماعی ما سازگار باشد مورد عمل قرارگیرد....

ا خرسندی فراوان ورود شما را به ایران خوش آمد می‌گویم.
موضوع گردهمایی شما سه مبحث را در بر می‌گیرد. صلح جهانی، توسعه ملی و آموزش و پرورش که هر سه به نظر من با یکدیگر بسیار نزدیکند و وابستگی متقابل دارند. ما در ایران مانند شما در کشورهای خودتان توسعه را وسیله تحقق‌بخشیدن به چالش‌های زمان خود تلقی می‌کنیم. ولی توسعه را نمی‌توان بدون آموزش و پرورش به دست آورد. از طرفی من به عنوان کسی که نزدیک چهار دهه با امور جهان در ارتباط بوده‌است، به شما اطمینان می‌دهم که اگر ما نتوانیم امنیت و ثبات را حفظ کنیم و اگر ما صلح را بین مردم جهان برقرار نسازیم، نه به توسعه دست خواهیم یافت و نه به آموزش و پرورش.
سه مبحث گردهمایی شما به انحاء گوناگون ذهن جامعه بین‌المللی را همواره به خود مشغول می‌دارند، همچنان که ذهن ما را در ایران به خود مشغول داشته‌اند و من می‌خواهم امروز تجارب خود را در برخورد با این مسائل با شما در میان بگذارم.
امیدوارم موافق باشیم که منظور از توسعه فقط رشد اقتصادی نیست، بلکه پیشرفت مداوم دانش، فرهنگ نهادهای اقتصادی، اجتماعی و سیاسی است. همچنین فرض من آن است که منظور ما از توسعه، فقط فعالیت‌های کشورهای رو به توسعه نیست، بلکه کوشش همه ملت‌ها برای مواجهه با چالش‌های دنیای جدید است.
کشورهای صنعتی نیز با مسائل فراوان روبه‌رو هستند. ادامه فقر در بخش‌هایی از جامعه، تروریسم شهری و اعتراض و پرسش نسبت به باورها و مقررات دیرین.
هیچ قاعده مدونی نمی‌تواند برای حل این قبیل و دیگر مسائل عمومی توسعه به کار رود و امکانات پیش ساخته و آماده‌ای که بتواند پاسخگوی نیازهای هر کشور صنعتی یا در حال توسعه باشد، وجود ندارد. دولت‌ها باید این شهامت را داشته‌باشند که راه خود را بیابند و منتظر تقلیدکردن از جوامع دیگر نمانند.
به نظر ما فرآیند توسعه در کشورهایی که تحت نظارت، مداخله و بهره‌کشی دیگران قرار دارند، سخت دچار اختلال خواهدشد. بدین لحاظ ما تسلط بر منابع خود را در اولویت نخستین قرار دادیم و در این راه کامیاب نیز شدیم. ما خود تصمیم می‌گیریم منابع ملی‌مان را چگونه به کار گیریم و مداخله در امور خود را به هیچ وجه تحمل نمی‌کنیم. من امیدوارم که هیچ کس خیال نکند که تغییر در تمامیت ارضی ما بدون واکنش و مجازات خواهدماند.
ما همچنین در ایران احساس می‌کنیم با وجودی که در کشورهای مختلف، سرمایه‌گذاری مالی می‌تواند سرآغازی لازم برای توسعه باشد، اما تعهد و اجرای اصلاحات گسترده در زمینه‌های اجتماعی، اقتصادی و سیاسی، یک نیروی پر قدرت را برای حرکت‌دادن به جامعه به وجود می‌آورد.
ما برای مقابله با این دشواری‌ها راه‌های گوناگونی پیداکرده‌ایم. ما به نظام کهنه فئودالی پایان داده‌ایم و کشاورزان را مالک زمینی که روی آن کشت می‌کنند، کرده‌ایم. ما اقداماتی را انجام داده‌ایم که کارگران مزد کافی به دست آورند و در سود صنایع و پیشرفت ملی سهیم شوند.
الزام نسبت به اینگونه برنامه‌های اصلاحی و گسترده، دولت را مجاز نمی‌دارد فقط همانند یک ناظر بی علاقه باقی بماند و دستگاه اجرایی باید نقش عمده را در این مهم عهده دار گردد. دولت باید پیش قدم شود و برای اصلاح زیاده روی‌ها مداخله کند، عدم توازن‌ها را برطرف سازد، اقدامات انحصارطلبانه و محدودکننده را در هم شکند و از حقوق مردم حمایت نماید زیرا مقاومت در برابر دگرگونی‌ها باید از میان برود و نافع متعارض جای خود را به منافع مشترک بدهد.
ما در ایران شاهد تغییر واقعی جامعه خود بوده‌ایم. طی دو دهه اخیر مالکیت‌های بزرگ ریشه کن شده و میلیون‌ها کشاورز پیشین به صورت کشاورزان مستقل درآمده‌اند و قادرند از سوی خود صحبت کنند و عمل نمایند. زنان که نیمی از جمعیت ما را تشکیل می‌دهند به طور کامل در حیات ملی ما شرکت دارند و تحصیلات تا پایان دوره دانشگاه رایگان است.
این دگرگونی‌ها هیجان انگیزند و نهادهای سیاسی ما باید پاسخگوی آنها باشند یعنی آماده شوند تا خود را به خواست‌های رو به تزاید جامعه نو و پویای ما انطباق دهند. البته این نهادها طی دو دهه اخیر به گونه مستمر تحول یافته‌اند اما ایران به مرحله تازه‌ای رسیده است و ما باید در جهت‌های تازه‌ای گام برداریم.
مورد نظر ما آنست که نهادهای ایرانی شامل قوه قانونگزاری، حزب رستاخیز، انجمن‌های محلی و دیگر مراجع عمومی باید طیف گسترده تری از دیدگاه‌ها را متجلی سازند، مجامع نیرومندی برای گفت و شنودها و بحث‌های همگانی ایجاد شوند و به طور روزافزون پاسخگوی نیازهای عمومی باشند.
گسترش آموزش و پرورش به میزانی که ما انجام می‌دهیم مستلزم پرداخت بهایی است که با معیارها وکیفیت آموزشی متناسب باشد و ما به آن آگاهی داریم. ولی ما خود خواسته‌ایم این بها را بپردازیم زیرا دریافته‌ایم که مهم ترین کار، تضمین حق آموزش برای فرزندانمان از هر ناحیه کشور و از هر گروه درآمد است. ما تقریبا پشت اعداد را شکسته‌ایم و در وضعی قرارداریم که می‌توانیم به وسایل لازم برای اعتلای معیارها بپردازیم و نهادهایی برتر و بالاتر را بوجود آوریم.
در برابر این گردهمایی پرارج شما مربیان، من نیازی ندارم بر اهمیت قاطع آموزش و پرورش چه برای رفاه و چه برای بقای خودمان تاکید کنم. ما از دانشگاه‌های خود انتظارات زیادی داریم انتظارداریم که سنت‌های بزرگ فرهنگ شرق و غرب را زنده نگاه دارند، بین پژوهش‌های دانشگاهی و نیازهای جامعه توازن برقرارکنند، مردان و زنان را برای حرفه‌ها و مهارت‌های خاص آموزش دهند، مغزهای متفکر و نقاد بپرورانند و شهروندانی نیکو بوجود آورند.
همه اینها به اندازه کافی پر مسئولیت به نظر می‌رسند، اما من مایلم وزنه دیگری را به بار سنگین شما بیافزایم. شما طی مذاکرات خود مسایل مربوط به توسعه و صلح را مورد بررسی قرارخواهید داد. ما در جهانی زندگی می‌کنیم که دو سوم نسل بشر هم چنان در شرایط کامل فقر گرسنگی جهالت و بیماری به سر می‌برد. باید تاکید کنم که در جهانی که چنین کمبودهایی همچنان وجود دارد صلح در آن به شکل یک کالای فوق‌العاده کمیاب باقی خواهد ماند. ما نیاز به اصلاح این وضع داریم. ما احتیاج داریم دانشگاه هایمان همواره مسایل و مشکلات را به ما یادآوری کرده و در پیدا کردن نحوه رویارویی با آنها و حل این مسایل و مشکلات ما را یاری کنند.
امیدوارم که گفتگوهای شما در روزهای آینده منجر به تفهیم عمیقتر در مورد یگانگی اساسی سه منشور اصلی کنفرانس بشود.

زنان و مردان کارگر خوب و شریف صنایع نظامی مقیم پارچین، کارمندان، افسران و رؤسای این نقطه،
چهل سال پیش همراه پدر خودم برای بار اول از پارچین بازدید کردم.
لابد همه‌تان می‌دانید که چهل سال پیش پارچین چه بود. منطقه مالاریایی هفت – هشت ده تا خانه روستایی و یکی از مناطق بد آب و هوای این مملکت در آن موقع. ایران تکان خورده بود، به فکر استقلال خود بود و به فکر ایجاد صنایع نظامی. تنها ظرفیت کارخانه‌ای که آن روزها مشاهده کردیم از صد تن پایین‌تر بود.
امروز که دو مرتبه از مؤسسات شما بازدید کردیم، طرح‌هایی که تا به حال اجرا شده قابل توجه است و طرح‌هایی که بعداً اجرا خواهدشد باز هم قابل توجه بیشتر خواهدبود. درست است که برای این طرح‌ها از زحمات مهندسین ماهر و متخصص و خرج وجوه لازم استفاده شده‌است، ولی هیچ کدام از این کارها بدون وجود فردفرد شما در هر رشته‌ای که باشید و در هر مسئولیتی که باشید، ممکن نمی‌شد. این است که باید بدانید این کاری که به نظر شما طبیعی می‌آید و صبح شروع می‌کنید و تمام می‌کنید و برمی‌گردید به خانه‌هایتان برای استراحت، کار شما کار ملی است برای این که امکان دفاع از استقلال و تمامیت مملکت و سربلندی این مملکت اثر دارد و اضافه بر این، کار شما اگر منجر به آمادگی مملکت در دفاع از خود باشد بهترین راه تأمین و حفظ صلح است. صلح را متأسفانه در این دنیا فقط کسانی که می‌توانند ضامن دفاع خودشان باشند، می‌توانند حس کنند.
معمولاً بدبختی‌ها به افراد ضعیف‌تر و کسانی که یا خوش باورند یا آمادگی ندارند، برای آنها پیش می‌آید. به هر صورت زندگی در ذلت و خفت چه لذتی دارد و به عکس زندگی در مردانگی و استقلال و سرافرازی چه لذت دیگری.
البته هر روز به چشم خود می‌بینید که برای پیشرفت کار شما از لحاظ فنی چه کارهایی انجام می‌گیرد و از لحاظ زندگی شما هم چه کارهایی.
همین محلی که هستیم، همین خانه‌هایی که در آن زندگی می‌کنید، تا چند سال پیش نبود. این اول کار است و هنوز کارهای دیگری مانده‌است که با برنامه صحیح دنبال خواهدشد و اجرا خواهدشد و اضافه بر خانه‌های سازمانی که برای شما ساخته شده‌است و وسایل دیگر رفاهی چه فروشگاه‌ها، چه مهدکودک، چه مدارسی که برای تحصیل بچه‌هایتان ایجادمی‌شود، در صنایع نظامی طرح خانه‌های بازنشستگی کارگران هم شروع شده و شاید سر راهتان به کرات این ساختمان‌ها را دیده باشید و کارهایی که اینجا شروع شده دنبال خواهدشد.
یک قدری فکر بکنید درست در زمینه مطالبی که من در کتاب "به سوی تمدن بزرگ" ذکر کرده‌ام که فرد ایرانی از موقعی که به دنیا می‌آید تا موقعی که از دنیا می‌رود تمام مراحل زندگی را مطابق شأن مملکت، مطابق مقدورات مملکت به همه طریق پیش‌بینی شده و در واقع تضمین شده‌است. شما یک قسمتی از آن را در اینجا می‌بینید، این طرح‌ها که تمام شد مخصوصاً خانه‌های بازنشستگی که تمام شد، خواهیددید بچه‌ای که به دنیا می‌آید چه توجهی روی آن می‌شود، تا آن انتها در نظر گرفته شده‌است. این مقایسه همین نقطه ولو که محدود و کوچک است، این آن چیزی است که ما می‌خواهیم در سراسر مملکت به فضل خدا با توجهات الهی همه جا در هر شئونی انجام بگیرد. حالا اگر در این نوع مؤسسات مملکتی مخصوصاً نظامی اگر با سرعت بیشتری پیشرفت می‌کند، روی اساسی دیسیپلین و انضباطی است که باید در دستگاه‌های نظامی بر قرار باشد.
به هر صورت امیدوارم که شمایی که شاید اطلاع داشته‌باشید که چند روز پیش بازنشستگان اینجا مورد تجلیل قرار گرفتند. بازنشستگان از روزهای اول کار تعریف می‌کردند. وضع آنها چه بود وضع دیروز شما چه بود و وضع امروز شما چیست و مسلماً وضع فردای شما چه خواهدبود؟
این است که امیدوارم حقیقتاً کار خوبی که شما انجام می‌دهید پارچین امروز به فردا برسد پارچین فردا را می‌شود با هر جای دیگر مقایسه کرد چیزی کمتر از جای دیگر نخواهدداشت و باز شما مردمان خوب و زحمتکش را به خدای بزرگ می‌سپارم.

...از ۱۲ قرن پیش که مهاجرت پارسیان به اسپانیا آغاز شد از همان موقع انتقال فرهنگ و ادب ایرانی به آن کشور و پایه گزاری موسیقی ایرانی در اسپانیا به نام « موسیقی اندلس » و هم چنین تدریس زبان پارسی در هفت قرن پیش در آن کشور آغاز شد و در تمام این دوره روابط سیاسی نیز بین ایران و اسپانیا برقرار بود. این موارد فقط نموداری از مظاهر سابقه کهن ارتباط دو ملت ایران و اسپانیا است که اکنون با همکاری‌های گسترده دو کشور در زمینه‌های سیاسی و اقتصادی و فرهنگی تحرک تازه‌ای یافته است. این تحرک اصولا وجه مشخص آن جهش صنعتی و اقتصادی است که دو سرزمین ما در سالیان اخیر نمونه‌های بارزی از آن بوده‌اند و هستند. .. همه این‌ها همکاری روزافزونی را در آینده میان ایران و اسپانیای که تحت رهبری و اراده مدبرانه آن اعلیحضرت عصر نوینی را در تاریخ خود آغاز کرده است نوید می‌دهد. ما به موفقیت‌های بزرگ آن اعلیحضرت که به ویژه در یک دوران مهم تحول اجتماعی و سیاسی اهمیت و در عین حال دشواری استثنایی دارد به دیده احترام و ستایش می‌نگریم و برای شما در حسن انجام ماموریت خطیری که در برابر ملت بزرگ خویش به عهده دارید صمیمانه آرزوی موفقیت می‌کنیم، زیرا موفقیت شما در حقیقت پیروزی منطق و واقع بینی و تفاهم است و شک نیست که این امر نه تنها از نظر کشور و ملت خود شما بلکه از لحاظ بین المللی اهمیت خاص دارد.

برای شهبانو و من، پذیرایی از آن والاحضرت و همراهانشان در کشور خودمان مایه کمال خوشوقتی است.
شما اکنون به مملکتی آمده‌اید که حقاً می‌توانید آن را وطن دوم خود بشمارید، همچنان که ایرانیانی که به بحرین سفر می‌کنند، خود را در وطن دوم خویش احساس می‌کنند. این نزدیکی نه تنها مربوط به هم‌کیشی و اشتراک منافع جغرافیایی و منطقه‌ای است، بلکه در عین حال زاده ارتباط عمیقی است که در تمام طول تاریخ میان مردم سرزمین‌های ما برقرار بوده‌است.
تذکر این نکته برای من مایه خوشوقتی است که این ارتباط اکنون بر اساس دوستی و تفاهم و احترام متقابل و اشتراک نظر تقریباً همه‌جانبه‌ای در مسائل منطقه‌ای و مسائل بین‌المللی، در بهترین شرایط ممکن قرار دارد. همکاری‌های ثمربخش دو کشور در زمینه‌های مختلف سیاسی، اقتصادی، اجتماعی، فرهنگی، خبری، ورزشی و زمینه‌های متعدد دیگر، مظهر گویای این رابطه نزدیک و استوار است.
به منظور توسعه و تقویت این همکاری‌ها، در سال‌های اخیر مقامات مسئول دو مملکت، به کرات مسافرت‌های متقابلی انجام داده‌اند که از زمره مهمترین آنها می‌توان از مسافرت والاحضرت امیر بحرین به ایران در مراسم بزرگداشت دوهزار و پانصدمین سال شاهنشاهی ایران، مسافرت والاحضرت ولیعهد بحرین به کشور ما، و همچنین سفرهای متقابل نخست‌وزیران دو کشور نام برد.
در زمینه توسعه و گسترش روابط اقتصادی و بازرگانی دو مملکت، کوشش‌های فراوانی توسط هیأت‌ها و سازمان‌های مسئول طرفین انجام گرفته‌است و می‌گیرد.
همین همکاری در زمینه امور فرهنگی شایان تذکر است. سال‌ها است که یک دبستان ایرانی در بحرین مشغول خدمت است و هم اکنون عده‌ای از دانشجویان بحرینی در دانشگاه‌های مختلف ایران به تحصیل اشتغال دارند. مذاکرات مربوط به انعقاد موافقتنامه فرهنگی بین دو کشور به خوبی در جریان است.
بدین ترتیب اکنون دو کشور ما نه تنها از راه خطوط هوایی و خطوط خوب کشتیرانی با یکدیگر ارتباط دارند، بلکه این ارتباط در همه شئون دیگر اقتصادی و اجتماعی آنها را با یکدیگر پیوند می‌دهد. ما در تمام این شئون شاهد پیشرفت‌ها و موفقیت‌های روزافزون کشور شما هستیم، و بدیهی است که از این بابت کمال خوشوقتی را داریم. فعالیت‌های وسیع شما در رشته آموزش، اقتصاد، بازرگانی، راه‌سازی، ارتباطات (که فرودگاه عالی منامه بهترین نمونه آن است) مظاهر بارزی از این پیشرفت‌ها است که تحت رهبری و اداره مدبرانه آن والاحضرت به طور مستمر انجام می‌گیرد.
از لحاظ منطقه‌ای، ما اشتراک منافع و اشتراک نظر کاملی داریم. دو کشور ما از این نظر در یکی از حساس‌ترین مناطق جهان قرار گرفته‌اند، که حفظ و دفاع از امنیت آن نه تنها برای ما، بلکه برای صلح و ثبات بین‌المللی دارای اهمیت حیاتی است، و ما در این باره به مسئولیت خویش کاملاً وقوف داریم.
در عین حال، ما خواهان استقرار صلح و امنیت در دیگر نقاط منطقه خود هستیم و از این جهت ادامه بحران طولانی خاورمیانه که روز به روز قربانی‌ها و ویرانی‌ها و رنج‌های بیشتری به بار می‌آورد برای ما مایه کمال نگرانی و تأسف است. ما معتقدیم که این بحران می‌باید از راه واقع‌بینی و منطق، و دور از هر گونه خودخواهی و تعصب، بر اساس مفهوم واقعی قطع‌نامه‌های شورای امنیت سازمان ملل متحد و با رعایت حقوق حقه ملت فلسطین حل شود، و هر گونه تعلل یا کارشکنی را در این مورد مخالف مصالح همه مردم این منطقه، و به زیان امنیت خاورمیانه و صلح و امنیت تمام جهان می‌دانیم.
والاحضرتا،
من برای شما در ایفای وظایف خطیری که در زمینه ملی و در زمینه بین‌المللی به عهده دارید، به عنوان یک برادر و یک دوست خیرخواه و صمیمی، از جانب خودم و همه ملتم آرزوی موفقیت می‌کنم و همراه با این آرزو، تندرستی و شادکامی شخص شما، ترقی و رفاه روزافزون ملت بحرین، تقویت دوستی و همکاری ایران و بحرین، و بالاتر از همه سعادت و پیشرفت و سرافرازی عالم اسلام و مسلمانان جهان را از درگاه خداوند متعال خواستارم.

شاهنشاه آریامهر پیش از نیم روز چهارشنبه ۱۷ خرداد ماه اعضای گروه
عادتی که این چند سال اخیر پیدا شده است با خانم‌ها و آقایان که در این گروه شرکت دارند از نزدیک ملاقات بکنم. قبل از هر چیز، باید از زحماتی که در طی سال گذشته در تهیه گزارشاتی که مستقیما به دست خود من رسیده اظهار امتنان بکنم. البته این گزارشات به دستگاه‌های مختلف منعکس شده و چه بسا که خیلی از پیشنهاداتی که کرده‌اید مورد عمل قرار گرفته باشد. من تعجب می‌کنم یک چنین گروه مهم اندیشمند و روشنفکر چون در راه مثبت و مملکت قدم بر می‌دارد در اطرافش هیچ وقت حرفی زده نمی‌شود اما اگر پنج نفر منحرف که پایه علمی آنها به مراتب از شما هم کمتر هست دو کلمه برضد مملکتشان صحبت بکنند، اینها معروفیت پیدا می‌کنند. شاید طبیعت بشر همینطور باشد، شاید در سایر نقاط ایران هم همین طور، ولی الان عادت خوبی نیست، به خصوص برای مملکت ما در این دوره سازندگی، در این دوره تهیه برای ورود به جرگه ممالک بزرگ و مترقی، این عادت پسندیده‌ای نیست که خوبان در اطرافشان بحث نشود و تمام جنجال برپاکن‌ها ورد زبان‌ها باشند. شاید این گروه بیشتر از این باید در اطراف شناسایی خود اقدام بکند. مسلما این گروه همین عده‌ای که اینجا هستند نیست، شاید تنها این جمعیت شما نیست شاید هزاران نفر دیگر یا آشنایی دارند با شما، و یا به شما عقیده دارند، یا اصولا هم فکر هستید و باید که تمام کسانی که در راه مثبت و روشنفکرانی که دلشان برای مملکت خود می‌تپد جولان دار میدان باشند و آنها هم شناخته شده باشند. بگذریم.
از گذشته‌ای که این اواخر متاسفانه هر دفعه مجبورم تکرار بکنم ایران در سال ۱۹۰۷ ایران چه بود، در سال ۱۹۱۹ چه بود در بیست امرداد ۲۵۱۲ [۱۳۳۲] این مملکت را به کجا رساندند. از این بگذریم، فعلا ایران ما دارد خود را برای ورود به دروازه‌های تمدن بزرگ مهیا می‌کند. زیرسازی این امکان نوزده ماده انقلاب بود که من به کرات گفته‌ام غیر از موادی که غیرقابل تغییر است و آن موادی است که ثروت‌های ملی، ثروت‌هایی که خداوند خلق کرد و انسان در ایجادش اشتراکی نداشته، این ثروت‌ها طبیعتا باید به جامعه متعلق باشد و به وسیله دولت که باید خدمتگزار جامعه باشد به نفع جامعه باید اداره شود. حالا شاید در بعضی از فرآورده‌های همین صنایع بزرگ هم در کارخانجاتش ما بگوییم که مردم ایران را می‌شود تا ۹۹ درسد سهامش شریک کرد و یک درصد را نگه می‌داریم برای اداره کردن آن، ولی مطالب دیگر این نوزده ماده انقلاب همیشه گفته‌ام که اگر فکر بهتری باشد که یا این اصول را تکمیل کند و یا جایگزین این مواد بشود من اولین کسی خواهم بود که این فکر را بپذیرم.
این چند سال سلطنت من را در نظر بگیرید - در حدود سی و هفت سال ببینیم که ایران از چه مراحلی گذشته - جمعیت ایران در اوایل سلطنت من چقدر بود؟ مسلما فکر می‌کنم زیر ۱۷ یا ۱۶ میلیون بوده چون در زمان ولیعهدی من فکر می‌کنم جمعیت شاید ۸ یا ۹ میلیون نفر بیشتر نبود، جمعیت ما از لحاظ تعداد باسوادها فکر می‌کنم که در اوایل سلطنت من در حدود نود در صد بی سواد داشتیم، نمی دانم کسی آمار دارد. در همین حدود بود - چون مملکت اشغال شد ستون‌های پنجم بیگانه هم ایجاد شد[۱]، احزابی تشکیل شد که تمام سرنخش در دست بیگانگان بود و عوامل دیگری که ذکر نمی‌کنم.
مجالس مقننه شما از سال ۱۳۲۰ تا سال ۱۳۳۲ که آن کابوس وحشتناک را یک رستاخیز ملی [۲] از بین برد اگر اشتباه نکنم حتی یک مرتبه هم بودجه سالانه تصویب نکرد، هر چه تصویب کرد بودجه یک دوازدهم بود و چه بسا بعضی اوقات که مجلس خودش دوره خودش را تمدید می‌کرد. تازه آنهم چه مجلسی که نماینده سفارت انگلیس می‌رفت نخست وزیر وقت را می‌دید و می‌گفت اینها کاندیداهای ما هستند و بعد از ظهرش نماینده سفارت روس پیش نخست وزیر می‌رفت و می‌گفت اینها نماینده ما هستند. اینها بودند نمایندگان مجالس ملی ایران، آنهم طرز کارشان، آنهم طرز عملشان. خوب طبیعی است که در ۱۹۴۵ وقتی که ایران گرفتار بود فورا وزرای خارجه اتفاقا ممالک غربی به وزیر خارجه مملکت شمالی پیشنهاد تقسیم ایران به استان‌های خودمختار آذربایجان ، کردستان و خوزستان کرده باشند.
مسلما بعد از سرنگونی دستگاه مملکت برباد دهنده در ۲۸ مرداد ۲۵۱۲ [۱۳۳۲] لازم بود که این مملکت جمع و جور شود، لازم بود که تمام کانون‌های خیانت و فساد یا مضمحل بشود یا معرفی بشود به جامعه. تا رسید به ۱۹۶۳ میلادی یا ششم بهمن سال ۱۳۴۱ خودمان که ما انقلاب ششم بهمن را شروع کردیم.[۳] آن موقع می‌گفتیم انقلاب سپید، بعد مبدل شد به انقلاب شاه و ملت و محکم کاری‌های داخلی و خارجی مملکت ادامه داشت. در داخل خیلی چیزها را امتحان کردیم و دیدیم که برای سر و صورت دادن به زندگی سیاسی مملکت فعالیت‌های حزبی و اجتماعی لازم است. حزب‌هایی که حزب ملی بودند تشکیل شدند. یادتان هست هنوز آنقدر دیر نیست، احزاب ایران نوین و مردم تشکیل شدند.[۴] افراد خوبی هم داشتند، ولی همانطور که گفتم چون یکی از احزاب در این مورد حزب ایران نوین حامی دولت بود و دولت در یک مرحله زندگی مملکت بود که تمام کارها با موفقیت پیش می‌رفت دوره انقلاب بود، هر چند وقت یک ماده جدید انقلاب برای پیشبرد کار مردم ایجاد می‌شد مسلما هر کسی که می‌گفت من کاندیدای دولتی هستم که مثلا این کارها را انجام داده، طبیعتا پیشرفت می‌کرد. کسانی که در حزب مخالف بودند لو اینکه افراد بسیار برجسته و خوبی بودند به طور طبیعی و خودکار از گردونه کار خارج می‌شدند. پس آن دمکراسی که ما برای مملکت ایران می‌خواستیم و شرکت در اموری که از همه احاد مملکت انتظار داشتیم به عقیده من عملی نبود. این است که پیشنهاد کردیم یک حزب فراگیری باشد که حتی همان اختلاف عقیده‌ها در داخل حزب برای پیشبرد کار، برای موشکافی امور برای ایجاد گفت و شنود ولو تند و حاد باشد ولی همه از ثمرات انقلاب و ثمرات روحیه‌ای که انقلاب در ایران ایجاد کرده بود برخوردار باشند . این است که پیشنهاد کردیم که «  حزب رستاخیز ملت ایران » تشکیل بشود که در درون آن بسترهای فکری مختلف و برخوردهای عقاید باشد و با کمال صراحت و البته وطن پرستی این گفت و شنودها یا پیشنهادات یا انتقادات عملی بشود.
دوره تمرکز خیلی شدید برای پیشبرد انقلاب ایران با باسواد شدن مردم، امروز تقریبا ۱۰ میلیون از افراد این مملکت در مدارس ایران از مدارس عالیه تا پایین ترین مدارس که کودکستان باشد مشغول هستند. نسبت ۱۰ میلیون به ۳۵ میلیون جمعیت نسبت کمی نیست ولی البته ما هنوز راضی نیستیم این نسبت را حتی باید بیشتر از این بالا ببریم.
موقعی وارد تمدن بزرگ خواهید شد که در این مملکت بی سواد نباشد.[۵] معهذا پیشرفت‌های ما آنقدر بوده که حدود یک سال و نیم پیش یا یک قدری پیشتر شروع کردیم به دادن آزادی‌های بیشتر و امکانات بیشتر از هر لحاظ به مردم ایران البته یک عده‌ای می‌گویند دادن این آزادی‌ها باعث هیاهو شده باعث وقفه در کارها شده، باعث حمله به بانک و شکستن شیشه شد و باعث تمام این همه جریاناتی که این چند وقت اخیر شما شاهد آن هستید، ولی می‌گویم که این قیمتی است که ما باید برای رسیدن به هدف بپردازیم و هدف یعنی به حداکثر آزادی در حدود قوانین مملکت. مهمترین قانون مملکت قانون حفظ استقلال مملکت است. بعد از استقلال و آزادی مملکت قوانین است که به نفع اجتماع است. تمام ۱۹ ماده انقلاب ایران در واقع همین است. همین فلسفه است. ولی این اصول است، در اطراف اصول صدها مطالبی هست که زندگی مردم را می‌گرداند و روشن می‌کند. به تناسبی که جمعیت ما زیاد می‌شود شاید بعضی‌ها کتاب به سوی تمدن بزرگ را خوانده باشند[۶] در آنجا بالاخره این مرحله می‌رسیم که وقتی که افراد ایرانی باسواد شدند و وقتی که مصالح مملکتش مصالح خودش و کارهای روزانه اش را فهمید و تشخیص داد و ما وسیله اظهار عقیده را به او می‌دهیم یا در شرکتش در حزب یا هر چند سالی در انتخابات و از انتخابات ده گرفته تا انجمن‌های شهر، تا شوراهای داوری، تا مجلس شورای ملی و سنا بالاخره این ملت در چنین مملکتی دارای آن دمکراسی صحیحی که ما از کلمه دموکراسی می‌فهمیم خواهد رسید، یعنی اراده مردم اظهار و اجرا بشود.
البته در هر کاری ضوابطی هست. به همین جهت می‌گویند که سه قوه است قضاییه، اجراییه و مقننه، اینها باید از هم مستقل باشند، در کار هم دخالت نکنند، برای هر قوه‌ای یک حدود و ثغوری معین شده است. برای دستگاه مملکت، برای سلطنت ایران، برای شاهنشاهی ایران یک چیزهایی مقرر هست. تاریخ تان هم یک تکالیفی را معین کرده است که در یک موقعی مملکت به چه شکل پیش می‌رود و در یک موقع دیگر مملکت به چه شکلی رو به عقب یا اضمحلال می‌رود.
از تمام این تجربیات نتایجی می‌شود گرفت که به همان نقشه اصلی برسیم. ورود به تمدن بزرگ در یک جامعه آزاد. آزاد از لحاظ فردی و از لحاظ جمع، البته مستقل و محترم. یک تمدن بزرگ بدون عدالت اجتماعی ممکن نیست. اغلب اصول انقلاب بر اساس فلسفه عدالت اجتماعی است. پس ما در ارائه ۱۹ ماده انقلاب و فلسفه همین انقلاب شاه و ملت دورنمایی برای شما ترسیم می‌کنیم که اساش بر همین مطالبی است که گفتم و به خصوص مترقی بودن این افکار. این افکار که هست و ارائه شده و از شما هم همیشه کمک فکری می‌خواهیم افکار امروز است، افکار صد یا صد و پنجاه سال بیشتر نیست که برای آن دوره و زمان نوشته شده است، امروز روابط اجتماعی تمام مجامع دنیا عوض شده است. امروز روابط اقتصادی و تکنولوژیک عوض شده است. روزی که شما با چراغ استیلن هزار متر زیرزمین می‌رفتید که یک خرده ذغال استخراج کنید و انفجارهای گازی سالی چقدر از جمعیت دنیا را تلف می‌کرد با وسایل مکانیکی امروز خیلی فرق داشت.
پس گفتم طرز کار امروز ما به ده سال پیش فرق داشت. ده سال پیش جمع آوری شدید برای پیشبرد انقلاب بود امروز به مرحله‌ای رسیدیم که می‌توانیم عدم تمرکز بدهیم، همین است که سعی می‌کنیم بیشتر کارها را به خود استان‌ها مراجعه بکنیم. در استان‌ها هم به شرطی که در آنجا تمرکز پیدا نشود، در خود استان‌ها هم در داخل خودشان عدم تمرکز بدهد. حداکثر آزادی‌های منهای خیانت که هر روز آثارش را تا به حال دیده‌اید و باز هم خواهید دید، تا جایی که ممکن هست می‌دهیم و این روی اطمینانی است که ما روی پیشرفت مملکتمان داریم. اگر این اطمینان را نداشتیم که این کارهای را نمی‌کردیم، منتها روزهای اول ، ماه‌های اول شاید یکی دو سال اول هیاهویی هست که باید این هیاهو را میهن‌پرستان هم تحمل کنند و هم به موقع جوابش را بدهند. اینست که فکر می‌کنم یکی از وظایف بزرگ شما، چه در خارج از حزب چه در داخل حزب مقایسه اصول فلسفه انقلاب ایران با هر مرام دیگر در دنیا است. من فکر می‌کنم در این قسمت ما یک قدری کوتاهی کرده‌ایم. من فکر می‌کنم که به آسانی می‌توانیم فلسفه خودمان و مرام و ایده آل‌های خودمان را با هر چیزی که در دنیا موجود است مقایسه بکنیم. بعضی از شما در همین رشته تربیت شده‌اید، اگر هم بعضی‌ها تربیت نشده باشند شاید ذوق به خصوصی در این قبیل مقایسه‌ها داشته باشند. فکر می‌کنم که این سازمان این کانون شاید بهترین نقطه برای همین کار باشد.
انتظارات دیگری که البته از این جمع داریم خیلی است. یکی همان چیز همیشگی است که هر فکری دارید به ما ارائه بدهید، هر عیبی که می‌بینید به ما بگویید، ولی به خصوص چیزهایی که امروز به نظر می‌آید که مورد اهمیت است یکی همان عدم پیشرفت انقلاب اداری است یا فسادهایی که در مملکت هنوز موجود است. اینها مطالبی است که هر چقدر در اطرافش فکر کنید و رساله بدهید زیاد نخواهد بود.
مطلب دیگر موضوع زندگی مردم و تورم است. تورم مطلبی است، خطری است که دنیا را تهدید می‌کند. خوشبختانه اخبار دیروز ما خیلی دلگرم کننده بود، ولی این نباید یک چیز موقتی یکی دو ماهه باشد، گو اینکه از اواسط سال گذشته شروع شد به پایان رفتن ولی باید خیلی مراقب این تورم باشیم تورم باعث فساد است اصلا به طور عجیب و مضحکی ممکن است که تورم تولید فساد کند. امروز شاید قیمت یک فرآورده‌ای اگر بالا برود کسان دیگر به تناسب تفاوتی که برای این یک فرآورده می‌پردازند قیمت هایشان را بالا می‌برند، همه فکر می‌کنند که الان موقعیتی است برای گران کردن و استفاده ولی نمی دانند که یک فردی، نمی دانم مصرف یک دویست - سیصد - چهارصد نوع شیئی خانواده رویهم رفته چقدر است چند جنس است فکر نمی‌کنم بیش از صد یا دویست باشد ولی دو هزار جنس تولید می‌شود، این اگر یک جنس را گران بفروشد باید دو هزار جنس را گران تر بخرد و متوجه این چیزها نیستند.
تورم همان طور که دنیا را می‌تواند تهدید و متزلزل کند مملکت ما را همین طور می‌تواند تهدید و متزلزل کند اگر جلویش را نگیریم. تورم‌هایی هست که حتی سالم است، کلمه بزرگی است می‌گویم « حتی » ولی شرایطش را ببینید چه باید باشد. شرایطش این است که رشد جمعیت، درآمد سرانه، رشد درآمد ملی و فرآورده‌ها تفاوتش آنقدر زیاد باشد که این خودش تولید تورمی را بکند ولی آن تورم قابل جذب است، به شرطی که تولیدات داخلی شما قابل رقابت با قیمت‌های بین المللی باشد ولی هر تورمی که قیمت‌های داخلی شما را قابل رقابت با قیمت‌های بین المللی نکند تورمی خطرناک است.
پس در قسمت مبارزه با تورم باید دقت هر چه بیشتری بکنید با فساد که گفتم و انتظارات ما از این گروه حتی بیش از سابق است ما فکر می‌کنیم چه به عنوان فردی، چه حزبی و چه دسته جمعی یک جمعیتی که می‌توانیم به آن چه اندیشمند بگوییم چه روشنفکر - در ساختمان ایران از حالا تا دروازه‌های تمدن بزرگ و بعد در خود تمدن بزرگ می‌تواند اثر به سزایی داشته باشد که امیدوارم با علاقه‌ای که مسلما در فرد فرد شما موجود است، این نتایج حتما ظاهر بشود و شاید جمعیت شما روز به روز هم توسعه پیداکند، همفکران بیشتری پیداکنید، همکاران بیشتری به گروه شما بپیوندند و کلماتی که در اول کار استعمال کردم دوباره تکرار می‌کنم : معنی روشنفکر و اندیشمند معلوم باشد که این معنی اش حتما در راه تخریب و یا احیانا خدای ناخواسته در راه ضدیت با مملکت نیست بلکه در راه سازندگی و خدمت به وطن است.
توفیق همگی شما را از خداوند متعال خواستارم.

درمورد مسکن باید بگویم که بیش از ۳۰ سال پیش در آن زمان گفته‌بودم هر کارخانه‌ای که بیشتر از ۱۰۰ نفر کارگر داشته‌باشد، قاعدتاً باید همانطور که کارخانه را می‌سازد و ماشین را سوار می‌کند، برای کارگرانش هم به فکر مسکن باشد. البته بیش از ۳۰ سال پیش، تا ۲۵۲۱ که انقلاب ایران شروع شد، ما از مراحل مختلفی گذشتیم. فلسفه کاملی را که ما داریم البته در کتاب "به سوی تمدن بزرگ" خوانده‌اید، اصولاً فکر می‌کنیم که به مصلحت کار هم هست که خانه کارگر نزدیک محل کارش باشد.
این سیاست کلی است و تا جایی که ممکن است دنبال خواهدشد. مگر اینکه کارخانه در محلی واقع شده‌باشد که غیر ممکن باشد که نزدیکش محل برای ساختن خانه کارگران پیدا کرد. برای این هم می‌شود راه حل‌هایی پیدا کرد که حتی‌المقدور نزدیک‌تر باشد.
کارخانه‌ها هم اگر کهنه و قدیمی و فرسوده باشند، باید کم‌کم به جاهای دیگری منتقل بشوند. چون اصول این است که کارخانجات ما در آینده باید در مقیاس بین‌المللی کار بکنند، اگر بخواهند که قیمت‌های آنها با جاهای دیگر قابل رقابت باشد. ولی اگر بخواهند محصول محدودی به عمل بیاورند، این گران تمام می‌شود و قابل رقابت هم نیست ولی خود کارخانجات خصوصی با کمک تمام دستگاه‌هایی که برای این کارها ایجاد شده‌است مثل بانک‌های مختلف تخصصی و صنایع ملی که توسط دولت ایجاد شده انشاءالله هر چه زودتر بتوانیم مسکن برای کارگران شاغل درست بکنیم.
مسکن برای کارگری که بازنشسته خواهدشد، آن هم مطلبی است که فراموش نمی‌شود و برای آن هم انشاءالله ما قدم‌های لازم را بر خواهیم‌داشت.
خیلی وقت است که درمورد ایجاد این دانشگاه صحبت می‌کنیم و انتخاب مشهد هم برای این است که حقیقتاً یکی از مراکز بزرگ اسلامی در سراسر دنیا است. وجود بارگاه حضرت رضا علیه‌السلام خودبه‌خود یک تمرکزی می‌دهد از لحاظ دین اسلام در اینجا که خیلی شرایط را فراهم می‌کند. ما اصراری نداریم که حتماً خودمان دانشگاه اسلامی درست بکنیم، اصل آن است که درست بشود، حالا هر کسی که درست بکند.
اساس در واقع تدریس و ترویج و شناساندن دین مبین اسلام است، که به عقیده ما خوب بالاترین دین‌ها است.
ملاحظه کنید ممالک پیشرفته دنیا را، حالا درمورد امریکا مثال می‌زنیم، از یک طرف به عنوان نمونه یک دنیای به اصطلاح سرمایه‌داری و سوئد به عنوان مملکتی است که رژیمش نیمه سرمایه‌داری است. وضع ما اصولاً فرق می‌کند، برای اینکه در آنجا مالکیت‌های خصوصی هست. مخصوصاً در امریکا مالکیت‌های خصوصی خیلی بزرگ است. ولی در اینجا مالکیت‌ها خوشبختانه با اصلاحات ارضی تبدیل شد به خرده مالکی، منتهی باید اینها را در تعاونی‌ها و شرکت‌های سهامی زراعتی دو مرتبه جمع کنیم.
ممالک پیشرفته شاید سه درصد جمعیتشان بیشتر مشغول کشاورزی نیست. فکر می‌کنم سوئد همینطور است، انگلستان هم همینطور است. امریکا شاید نزدیک پنج درصد باشد، چطور ممالکی مثل اینها، امریکا با پنج درصد جمعیت مشغول کشاورزی‌اش که فقط غذای خودش را می‌دهد بلکه میلیون‌ها تن در سال اضافی تولید می‌کند که مقدار زیادی از جمعیت دنیا را غذا می‌دهد. سوئد در صورتی که آب و هوایش اینقدر مناسب نیست با یک درصد خیلی کمی از جمعیتش مثل اینکه در امر کشاورزی خودکفا است. ما باید یک حد وسطی را برای خودمان پیدا کنیم که اگر ممکن باشد، با وجود تمام اشکالات جوی از لحاظ کشاورزی بتوانیم خودکفا بشویم. در بعضی محصولات که حتماً می‌توانیم صادرکننده باشیم، ولی محصولاتی که می‌گویم بیشتر میوه است، چون فلات ایران برای میوه خیلی مناسب است.
این امر خیلی دقیقی است که چطور در عین حال جمعیتی که الان مشغول کشاورزی است، بالاخره ایرانی هستند و زندگی و درآمدشان لااقل به اندازه‌ای برسد که برای تمدن ما قابل قبول باشد. اگر احیاناً کشیده می‌شوند به سمت قطب‌های صنعتی، آنهایی که در دهات باقی می‌مانند با تبحرشان، تخصصشان و راندمان کارشان بالا برود و درآمدشان به اندازه‌ای باشد که هم امرار معاششان خوب و قابل قبول باشد و هم زندگی طوری برایشان راحت باشد که در ده باقی بماند. این امر دقیقی است ولی جواب این است که باید به هر دو توجه کرد، هم صنعتی‌کردن خراسان و هم توسعه کشاورزی خراسان.
فکر می‌کنم حتماً اولاً آب و هوای خراسان روی هم رفته خوب است و تازگی معادن ذغال مهمی حتی از نظر بین‌المللی در حاشیه کویر پیدا شده، در یکی دو نقطه خراسان هم آهن خوب پیدا شده‌است، در سرخس هم که گاز می‌شناسیم. شاید جای دیگری باشد که در آینده پیدا کنیم، پس ما می‌توانیم مسلماً در خراسان صنایع فولاد را شروع بکنیم. یا بر اساس احیاء مستقیم، یعنی به وسیله گاز مثل چیزهایی که در اهواز دیدید و یا فردا در بندرعباس خواهدشد یا در نقاط دیگر ایران یا احتمالاً استفاده از زغال این معادن به وسیله گاز هم نیروی برق حسابی می‌شود تولید کرد و اگر در منطقه خراسان پس از مطالعات کافی مناطقی باشد که از لحاظ زلزله خطرناک نباشد نیروگاه‌های اتمیک هم البته به جای خود در اینجا مولد برق خواهدشد و زیربنای صنعتی این استان را تشکیل خواهدداد و توسعه صنایع را در اینجا تأمین خواهدکرد. ولی این صحبت‌هایی که کردم راجع به صنایع سنگین است، البته در اطراف صنایع سنگین صدها صنایع دیگر هم می‌توان ایجاد کرد.
توسعه این دانشگاه تقریباً پیش‌بینی شده‌است. دانشگاه فردوسی از دانشگاه‌های خوب و بزرگ ایران خواهدشد و اصولاً اشکالات دانشگاهی ما تقریباً همه جا یکسان است. یکی کمبود کادر است، که هنوز ما کمبود داریم، یکی موضوع ساختمان و محل درس است و یکی موضوع مسکن استادان است و یکی احیاناً خوابگاه دانشجویان. ولی اتفاقاً مشهد طوری است که بناهای زیادی ساخته شده که انتقال آن به دانشگاه آسان است و شاید از هر دانشگاه دیگری تأمین مسکن استادان در دانشگاه فردوسی ساده‌تر باشد. سایر مطالب آن همانطور که گفتم مثل سایر نقاط مملکت است که انشاءالله به تدریج و با فرصت نقائص بر طرف شود.
از بدو ورود من تا به حال شاهد و ناظر جریانات بودید که مردم چه احساسات وطن‌پرستانه ابراز داشتند و چه کارهایی انجام گرفته‌است. با دیدن این احساسات مردم و این پیشرفت‌ها من خودم واقف هستم که خوب، نواقص داریم. اینجا داریم، جاهای دیگر داریم. ولی نواقصی است که می‌تواند بر طرف بشود. انسان به یاد چند چیز می‌افتد که چطور مملکتی که نوزده ماده انقلابش با آن دورنمایی که من در کتاب "به سوی تمدن بزرگ" ترسیم کردم و این نوزده ماده انقلاب را شما با هر جایی می‌توانید مقایسه بکنید، معهذا چند نفری ولو زیاد نباشند، پیدا می‌شوند که حرف‌های دیگری می‌زنند.
من همانطور که قبلاً گفتم، شاید سالی چهار مرتبه، اگر لازم باشد بیشتر، نمایندگان مطبوعات و رسانه‌های دسته‌جمعی ایران را خواهم پذیرفت و به سؤالاتشان جواب خواهم‌داد یا احیاناً اگر مطالبی باشد، خود من عنوان می‌کنم. چطور شده‌است که ما می‌شنویم یک عده به عنوان مثلاً دانشجو نقاب به سرشان می‌زنند و دانشجویی را که سر درس حاضر می‌شود و به کلاس درس می‌رود و مرتب هست، او را می‌زنند و حتی چاقو می‌زنند و مانع درس خواندن او می‌شوند. معنی‌اش چیست؟ معنی‌اش آیا این است که این مملکت در آینده هیچ فرد عالم باسوادی نداشته‌باشد؟ یعنی قابل اداره‌کردن نباشد؟
به عنوان یک مملکت زنده و مترقی، اینها "تراکت" و شب‌نامه پخش می‌کنند، می‌گویند که ما چریک‌های فدایی خلق هستیم و باید با قیام مسلحانه تکلیف این مملکت را روشن بکنیم. اگر از یک طرفی، کسی بخواهد درس نخواند، اگر مخالف نوزده ماده انقلاب باشد یعنی مخالف اصلاحات ارضی، یعنی زارع دو مرتبه باید مالک سابق بیاید بالای سرش، یا اینکه زارع باید برود در دستگاه‌های اجتماعی که مالکیت در بین نیست با پیشرفت مملکت مخالف باشد، با مواد دیگر انقلاب مخالف باشد، یعنی در ایران کارگری که تا ۲۰ درصد سود کارخانه را سهم می‌برد، یا کارگری که می‌تواند صاحب سهم بشود، نباشد؟ یعنی کارگر فقط آلتی باشد که با دستور کار بکند (در جایی که به او می‌گویند) و هیچ گونه اختیاری از خودش نداشته‌باشد غیر از اینکه فقط او هم یک ماشین باشد پهلوی ماشین بایستد، خوب نتیجه‌اش که معلوم است چیست. یعنی تحویل مملکت به اربابان خارجی خودشان. ولی تا من هستم، تا وطن‌پرستان هستند، تا نیروهای مسلح مملکت هستند، خوب ما که نخواهیم گذاشت این کار بشود.
کسانی که به سلامتی "پیشه‌وری" باده نوشیدند، کسانی که در برگشت آذربایجان کوچک‌ترین سهمی نداشتند، کسانی که مملکت را به ۲۵ مرداد رساندند، حاضر بودند که نفت ایران را با پنجاه درصد تخفیف به خارجی بفروشند که گفتم نتیجه‌اش به مراتب از قرارداد "گس‌گلشائیان" بدتر است. کسانی که در ۲۵ مرداد با توده‌ای‌ها ائتلاف کردند و همان توده‌ای‌ها در قسمت نظامیش مدارکی به دست ما آمد که دو هفته بعد توده‌ای‌ها اینها را از میان می‌بردند.
اینها هم نمی‌دانم با چه رویی شروع کردند به صحبت کردن. اینها که آرزویشان فقط تقسیم مملکت است، به فکر اینکه مملکت ایران قابل تقسیم هست، به فکر اینکه خان سابق یا مالک سابق، اینها می‌توانند یک سمت از مملکت را اداره بکنند. ولی این اشتباه است. اگر ما وطن‌پرستان نتوانیم این مملکت را حفظ بکنیم، این مملکت یک پارچه می‌رود به یک سمت. آن هم نه سمت اینها. فقط راهی که هست، رفتن به سمت توده‌ای‌ها است. این است که من تعجب می‌کنم که چطور ممکن است یک مملکتی از یک طرفی آنقدر ترقی بکند و این اصول، نوزده ماده تا به حال، شاید بعد هم باشد، برای پیشرفت این مملکت وضع شده باشد و به طور یقین اگر ما کار بکنیم، به تمدن بزرگ می‌رسیم، یک عده این طور گمراه و بدبخت باشند.
منشاء این تحریکات مسلماً دو جا است.
دو جا است، منتها یکی از آن دو جا، اشتباه می‌کند. برای اینکه سر نخ بعد اگر اتفاقی بیافتد، فقط به یک سمت خواهدرفت.
دولت البته وظایفی دارد که حفظ نظم مملکت است.
چطور ممکن است یک ایرانی قبول بکند مملکتش که می‌تواند به "تمدن بزرگ" برسد، احیاناً یک مملکت یا تقسیم شده یا از بین رفته یا عقب افتاده خاک بر سر باشد، چطور ممکن است؟
این است که من می‌گویم رسانه‌های اجتماعی وظیفه خیلی بزرگی دارند، وظیفه خطیری دارند و در واقع وظیفه ملی، میهنی دارند که اینها نمی‌گویم معایب را نگویند. به عکس آن هم جزو وظایفشان است. هر عیب صحیحی که می‌بینند باید بگویند، دنبال بکنند، آنقدر دنبال بکنند تا اینکه برطرف شود. ولی در عین حال هم هر چیزی که ممکن است مملکت را به خطر بیندازد، این هم وظیفه‌شان هست که گوشزد بکنند. مردم اصولاً فراموشکارند و یک چیز دیگر هم هست. در بیست و هشتم مرداد ۲۵۱۲ اینها که الان چهل سالشان است، پانزده سالشان بود. یادشان نیست، مگر اینکه برایشان تعریف بکنند. آنهایی که سی سالشان است، که اصلاً یادشان نیست. اینها که الان درس می‌خوانند که به دنیا نیامده‌بودند. این موضوعی است که باید گوشزد بشود، دو مرتبه گفته بشود. اگر مملکت دیگری بود، تا به حال مثلاً صد تا فیلم سینمایی درست کرده‌بودند. حالا ما نمی‌دانیم، نمی‌کنیم، یه خورده دلمان به این محکم است که دستگاه هست، دستگاه مراقب است یا فلان. اما بعضی اوقات دیگر وظیفه ملی می‌شود.
برای چه می‌ترسند؟
شنیده‌ام که بعضی ایرانی‌ها ترسشان برداشته، خودشان با هر چه دارند، از این مملکت می‌روند. معلوم نیست برای چه می‌ترسند. اولاً چه لطفی دارد که اگر در یک جای دیگر زندگی بکند، خوب هم زندگی بکند، اما یک ایرانی آواره‌ای باشد، چه لطفی دارد؟ این را من نمی‌فهمم. ولی یک عده‌ای را ممکن است وحشت گرفته‌باشد. در صورتی که ممکن است دولت مقتدر باشد اما همه‌اش نمی‌شود روی این حساب کرد باید ملت هم راجع به این چیزها کاملاً آشنا بشود.
از لحاظ سدسازی خوشبختانه محل سه سد در اطراف خود مشهد موجود است. منتها می‌گویند جمعیت مشهد به قدری زیاد می‌شود که شاید این آب‌ها را بخورند. منتها همانطوری که ما گفتیم، در جمع‌آوری مجدد آب، امروز یک تکنیک‌هایی هست که از داخل زمین، آب‌های زیادی را دو مرتبه جمع می‌کنند یا تصفیه می‌کنند یا صرف زراعت می‌کنند. ما به هر صورت باید در صرفه‌جویی آب خیلی توجه بکنیم. خیلی دقت کنیم. متدهایی برای این کار هست مثل "آبیاری قطره‌ای" که به خصوص برای هر چیزی که جنبه بوته دارد یا جنبه قلمه دارد. در مقابل هر بوته‌ای، هر قلمه‌اش، آن قطره‌ای که باید از آن منطقه بیاید بیرون، می‌آید بیرون، آب مخلوط با کود است و خیلی سیستم خوبی است. دو سوم آب را می‌شود صرفه‌جویی کرد. الان در همین جا، در همین باغ، یک قسمت را "آبیاری قطره‌ای" کرده‌اند. شاید بعضی اشخاص دیگر هم در خراسان این کار را کرده‌باشند.
می‌توانید بروید ببینید. اصلاً رپرتاژ بکنید راجع به همین کار. حساب بکنید که چطور اگر در مقابل هر درختی قطره‌قطره آب بیاید تا این چیزهایی که آب می‌بندند به تمام "کرت"، آن چقدر آب مصرف می‌کند؟ اگر قطره‌قطره بگذارید جلوی بوته درخت چقدر؟ همانطور که به شما گفتم، دو سوم در آب صرفه‌جویی می‌شود. ولی در بعضی زراعت‌ها نمی‌شود این کار را کرد. البته زراعت را می‌شود آبیاری بارانی کرد، دستگاه‌هایی هست که مثل فواره آب می‌پاشد. آن هم می‌شود در آب قدری صرفه‌جویی کرد، ولی خوب زمین آن باید حتماً همواره باشد. اگر هموار نباشد، مشکلاتی تولید می‌کند. ولی به هر صورت باید اینها را کاملاً مطالعه بکنیم. حتی بعضی‌ها عقیده دارند که "دیم" عمل کنیم، ولو قیمت گندم هم بالا باشد. قیمت گندم شاید الان در ایران دو برابر قیمت بین‌المللی است، ولی می‌گویند که می‌پاشیم. یک سال آمد، یک سال نیامد، به هر صورت یک محصولی است در مملکت و الا در آن نقطه غیر از "دیم" چیز دیگری عمل نمی‌آید. مثلاً علف عمل نمی‌آید. علف اگر بکاریم، در تابستان خشک می‌شود، در صورتی که گندم مدت رشدش خیلی طولانی‌تر است.
اینها مطالبی است که باید باز هم صرف وقت کرد. ولی اساس کار، صرفه‌جویی در آب است، بهترین مصرف آب است، تجزیه جنس خاک است. تجویز اینکه این خاک چقدر آب می‌خواهد، چقدر کود می‌خواهد و این خصوصیات ممکن است سال به سال فرق کند. امسال مثلاً هر متر مربع زمین چند لیتر آب می‌خواهد و چقدر کود می‌خواهد و چه نوع کود می‌خواهد، سال دیگر ممکن است عوض بشود. همین است که ما باید مملکتمان را به چند منطقه در واقع زراعی تقسیم بکنیم. در هر منطقه‌ای یک مرکز تجسس و کشاورزی داشته‌باشیم که دائم کارش همین مطالعات باشد. نوع خاک، جنس خاک، مقدار آب، مقدار کود، فکر می‌کنم که خراسان خوشبختانه بتواند خیلی بیش از مقدار فعلی، فرآورده‌های کشاورزی تولید بکند.

تشکیل دهمین کنفرانس ملی کار مایه خوشوقتی ما است. همچنانکه در پیام خود به اولین اجلاس این کنفرانس توصیه کرده بودیم جلسات سالانه کنفرانس منظما تشکیل شده و از این راه فرصت مناسبی را برای تبادل نظر کارشناسان و نمایندگان دستگاه‌های مختلف بخش عمومی و خصوصی و نمایندگان سازمان‌های کارگری و کارفرمایی و ارایه راه حل‌های منطقی در سطح ملی در زمینه مسایل مربوط به کار فراهم آورده است.
دهمین کنفرانس ملی کار هنگامی تشکیل می‌شود که پنجمین برنامه عمرانی کشور به پایان رسیده و هم اکنون کار و تنظیم و تدوین برنامه ششم در جریان است. بدین لحاظ انعکاس نظرات گروه‌های کارفرما و کارگر واجد اهمیت و مفهوم ویژه‌ای است، زیرا همان طور که در فرصت‌های متعدد خاطرنشان ساخته‌ایم با در نظر گرفتن هدف‌های فعلی و آتی رشد و توسعه کشور همکاری موثر و همه جانبه کارفرمایان و کارگران در تدارک و تهیه برنامه‌های عمرانی و افتصادی و شرکت فعالانه سازمان‌های کارگری و کارفرمایی در امر توسعه اقتصادی و اجتماعی ضرورت قاطع دارد.
تجهیز کامل منابع نیروی انسانی و بالابردن سطح دانش و مهارت و کارآیی کارگران برای رفع نیازهای فعلی و آتی کشور از طریق توسعه برنامه‌های آموزش حرفه‌ای - اعم از آموزش‌های ضمن کار و در مراکز ثابت و سیار که بدین منظور از طرف دولت و یا بخش خصوصی ایجاد می‌گردد - و بالابردن سطح کارآیی این برنامه‌ها و توجه به کیفیت کار این مراکز تا سرحد امکان باید دقیقا مورد نظر سازمان‌های دولتی و کارفرمایی و کارگری باشد و در کار توسعه و تجهیز هرچه بیشتر شبکه‌های مراکز کاریابی و اشتغال اهتمام کافی به عمل آید و با در نظرگرفتن اهمیت بهره‌وری و مدیریت در جهت استفاده از تازه‌ترین دستاوردهای دانش و تکنولوژی که یکی از مهمترین وجوه امتیاز برای تعیین میزان پیشرفت جوامع در جهان کنونی است - اقدامات جاری در جهت تعیین ضوابط بهره‌وری و ایجاد کمیته‌های بهره‌وری در هر یک از واحدهای صنعتی و تولیدی کشور و آموزش مدیران و سرپرستان تولید در زمینه افزایش بهره‌وری، یا سعی و اهتمام بیشتری دنبال گردد.
هم چنین در امر انعقاد قراردادها سهیم شدن کارگران در منافع کارگاه‌های تولیدی و صنعتی بر اساس بهره‌وری ، افزایش بهره‌وری و کاهش ضایعات در واحدهای تولیدی و صنعتی کوشش لازم به عمل آید. با اظهار خوشوقتی از نتایج کار کنفرانس‌های گذشته و سهمی که این کنفرانس‌ها در توسعه همکاری دولت و کارفرمایان و کارگران داشته است انتظار داریم دهمین کنفرانس ملی کار بتواند پیشنهادهای مشخص، عملی و جامعی درباره مسایل مربوط به کار و در جهت پیشرفت مستمر مسایل اقتصادی و اجتماعی کشور ارائه دهد.
توفیق شرکت‌کنندگان در کنفرانس را در وظیفه خطیری که به عهده دارند خواستاریم.

دانشگاه بوداپست با اهدای درجه دکترای افتخاری فلسفه به من، نه تنها مرا شخصاً مورد احترام قرار می‌دهند، که به فرهنگ میهن من احترام می‌گذارد، فرهنگی که نوسازی و پیشبرد و گسترش آن از جمله مهمترین مشغله‌های اصلی من است.
در این لحظه محترم، کاملاً طبیعی است که نخستین اندیشه‌های من پیرامون دو ملت ما باشد. من تاریخ دراز آنان و رنج‌های بسیاری را که شناخته‌اند و آنچه سبب خوشنودی ایشان شده و آنچه برای پیشرفت انسانیت به انجام رسانیده‌اند، به یاد می‌آورم.
چنانکه «پتروفی» می‌گوید: «من مجار هستم و طبع من غم‌زده است»، به همان گونه که نخستین نغمه‌های ویولن‌هایمان چنین است.
هر کس به تاریخ دو ملت ما بنگرد تحت تأثیر چند مشابهت قرار می‌گیرد. مجارستان که در مرزهای خاوری باختر قرار دارد و ایران که در حاشیه‌های باختری خاور، هر دو در جریان گذشته طولانی خویش مکرر مورد هجوم قرار گرفته‌اند، اشغال شده‌اند، و زیر یوغ اشغالگران بوده‌اند، با وجود این هر دو توانایی آن را داشته‌اند تا بر دگرگونی پذیری تاریخ چیره شوند و هویت و یگانگی خود را حفظ کنند، به همان گونه که استقلالشان را باز گیرند.
موقع جغرافیایی دو کشور، ما را در چهار راه گذر بسیاری از اقوام قرار داده است. به این سان هر دو کشور مکان روی دادن برخورد و داد و ستد شده‌اند. به همراه زمان هر دو کشور از نفوذ شماری فرهنگ‌ها، متأثر شده‌اند و بسیاری دگرگونی‌ها را بر خود هموار کرده‌اند.
هر دو کشور در رویارویی با اندیشه‌ها و مدنیت‌های اغلب ناهمگن، هر دو کشور بسیاری از آنچه را که واردان برای عرضه داشتند اختیار و از آن خود کرده‌اند. اما به سبب داشتن هویت نیرومند فرهنگی، هر دو اصالت خویش را نگه داشته‌اند و از راه تلاشی بی وفقه در راه پیشرفت هماهنگ دوام آن را تضمین کرده‌اند.
هر کس ممکن است شگفت‌زده شود که دو ملت ما این توانایی مقاومت، این اراده بقاء، این نیروی تجدد پیوسته و قدرت دادن پاسخی آنچنان که مجارها در ۱۸۴۵ به دعوت «بایزا» با این عبارت که «ای فرزندان ارپاد برخیزید از خواب ژرف خویش و از رویاهای خودتان مام میهن را بخوانید تا برخیزد ...» داده‌اند، از کجا آورده‌اند.
من به سهم خود اطمینان دارم گوهری که این همه را امکان‌پذیر ساخته، تنها در فرهنگ ملی یافته تواند شد، چنین فرهنگی تابشی است از ملت زیرا نمایش شاملیت اراده خستگی‌ناپذیر آن ملت است.
در بیان و شرح شکوه بخشیدن به کرده‌های وی بسیاری پندارها و تجلیات هنری و بنیادی را می‌سازد که بر آن – ملت – خویشتن خود و دوام خویش را برقرار می‌کند.
بر این روال تکامل فرهنگی ملت مجارستان، با نو شدن زبان این ملت آغاز شد که از آن ادبیات پرافتخار شما زاده شد. در سده شانزدهم با «بالینت بالاسی» و در سده نوزدهم با «مریو کای – بایزا – گیوله ایلی یس یوزف کاتونا و ساندرو پتوفی» زوال ناپذیر.
در پی این شاعران و نویسندگان، موسیقی‌دانان چون فرنج ارکل زولتان – کودای – فرانس لیست – بلابارتوک، نقاشانی چون میخالی مونکاشی، پیکرتراشان و آفرینندگان دیگری چون ایزتفان ژچینی که بوداپست بسیار مدیون نبوغ ساختمانی او است، آمده‌اند. کوشش‌های آنان به سبب پیوستگی با منش‌های مردم، نامداری و آینده ملت شما را تضمین کرد.
اما درباره ایران من نمی‌توانم نمونه بهتری از مسجد جامع اصفهان به یاد آورم که نمایش توانایی ملت ما در آمیختن نفوذهای گوناگون فرهنگی و ممهور کردن آن به هویت ملی خود باشد. این گوهر هنر ایران اسلامی طی زمان درازی ساخته شد که از سده نهم تا سده شانزدهم را در بر می‌گیرد.
در آن ساختمان‌ها و بقایای دوران‌های تازی، مغول، سلجوقی و صفوی در هم آمیخته است. با وجود این فرایافت کلی از آن کاملاً و به گونه‌ای بنیادی ایرانی است.
مسجد جامع که با مصالح گوناگون و به دست افرادی که از بسیاری جاها آمده‌اند ساخته شده، یکپارچگی برجسته‌ای را نشان می‌دهد و روشنگر آن است که آفرینش‌های بزرگ انسان به انفراد پدید نمی‌آید، بلکه نیازمند پرورده شدن در اقلیمی سازگار و مایه گرفتن از سرمشق‌های یک فرهنگ ملی زنده است تا عناصر سازنده آن را در یک کلیت اصیل و هماهنگ تحقق بخشد.
فلسفه ایران نیز به همین سمت گرایش دارد. چنین است که اندیشمندان بزرگ ما چون ابن‌سینا، سهروردی، ملاصدرا، فارابی، میرداماد و بسیاری دیگر نیاز به ترکیب آگاهی‌های گذشته را با پیش یافت مقدرات آینده مورد اشاره قرار داده‌اند.
آقای رئیس،
پیامی که مسجد جامع عرضه می‌دارد و از فلسفه ایرانی نشان گرفته، تا امروز اعتبار کامل خود را حفظ کرده است.
در جهانی که در حال زیر و زبر شدن است و پیشرفت‌های تکنولوژیک به افراط به بهای کاهش کیفیت زندگی به دست می‌آید و نابرابری‌های بزرگ میان ملت‌ها بازمانده است، تا آنجا که از کاهش نگرانی انسانیت نسبت به آینده نشانی نیست، تبادل نظر و هر گونه گفتگو نه تنها ضروری که شرط اصلی بقای ما شده است.
ولی بی مایه‌گذاری از گوهر وجودی خودمان چگونه می‌توانیم گفتگوی سودمند و راستین را آغاز کنیم و چگونه می‌توانیم بی نگهداری هویت خودمان بهترین آثار وجودی خویش را عرضه داریم؟ زیرا به هر حال هر ملت نه با نفی گوهر خود، که با تحکیم شخصیت خویش می‌تواند در بر جهانیان بگشاید. آینده انسانیت به توانایی ملت‌ها در نگهداری هویت خود متکی است، نه به مقابله با تکنولوژی که به جذب آن و به پذیرش این واقعیت که مدنیت عمومی تنها به صورت درک متقابل در سطح جهانی میان فرهنگ‌هایی که هر یک هویت خود را نگه داشته‌اند، میسر می‌شود.
اکنون پس از پاسخ به این پرسش که چه باید کرد، آیا بهتر نیست بنگریم که چگونه باید بود؟
پاسخ‌گویی به این پرسش‌ها و هماهنگ سازی روندهای متعدد اندیشه‌ها و ذهنیت بخشیدن به پندارها و استحصال قالب‌های استنادی و انگاره‌ها و هم نهادها و تحقق بخشیدن به این بازتاب‌ها به راستی ما را نیازمند یک چشمه الهام فلسفی ژرف و پیوسته می‌سازد. فلسفه امروز همانگونه که دیروز یک نقشی بنیادگرانه بر عهده دارد، این خدمت به آینده انسانیت را به واقع نمی‌توان هرگز ندیده گرفت.
آقای رئیس، با این روحیه است که درجه دکترای افتخاری فلسفه را که امروز دانشگاه بوداپست به من هدیه می‌کند، با سپاس می‌پذیرم

آقای رئیس دانشگاه، آقای رئیس علوم حقوقی و اداری، استادان محترم، خانم‌ها و آقایان،
از افتخار بزرگی که امروز با دریافت دکترای افتخاری حقوق از دانشگاه کهنسال و نامی شما نصیب من شده است، بسیار خوشوقت و مباهی هستم.
این عنوان عالی از طرف کانون علمی بزرگ کشوری به من اعطا می‌شود که تاریخ آن همواره مظهر مبارزه در راه آرمان‌های عالی انسانی و تلاش در دفاع از عدالت و آزادی بوده‌است. این تعبیری از اصالت بشری است که ملت ما که تاریخ و شاهنشاهی ۲۵۰۰ ساله آن اصولاً بر اساس منشوری با ایدئولوژی عمیق بشردوستانه پی‌ریزی شده‌است، با آن آشنایی ذاتی دارد.
بر پایه همین آرمان‌های اصیل، در کشور شما فرهنگ غنی و سرشاری در طول قرون ریشه گرفته‌است که جلوه‌های بدیع آن را در ادبیات هنرها موسیقی و فولکلور آن منعکس می‌توان دید. شاید به دلیل همین وجه اشتراک فرهنگ‌های دو ملت ما در زمینه اتکا به ارزش‌های عالی و اصیل اخلاقی است که بسیاری از مردان علم و ادب کشور شما از دیرباز با علاقه خاص به تاریخ و فرهنگ ایران توجه کرده و همت به شناسایی و معرفی آن گماشته‌اند.
شما آقای رئیس دانشگاه،
در سخنان بلیغ خود با احترام بسیار از دانشمندان ایران‌شناس مجارستان و از سهم آنان در مطالعات جهانی مربوط به فرهنگ و تمدن ایران یاد کردید و من از این بابت از شما تشکر می‌کنم، زیرا ملت ما همواره نسبت به خاطره خدمتگزاران فرهنگ خود حق شناس و سپاسگزار است. به این جهت برای من مایه خوشوقتی است که هر چند این قسمت از سخنان من ارتباط مستقیم به موضوع دکترای افتخاری امروز من نداشته باشد، به پاس بیانات شما در بزرگداشت این خادمان فرهنگ، من نیز از جانب جامعه فرهنگ ایران تجلی خاص از عده‌ای از فرزندان شایسته ملت شما بکنم که هر کدام سالیان دراز عمر و کوشش خود را صرف پژوهش در تاریخ و ادب و فرهنگ ایرانی کرده‌اند.
شاید به عنوان پیشقدم این گروه باید از «جولارویتسکی» که در قرن هجدهم دیوان حافظ را ترجمه کرد و به خصوص از «میهالی ویتز» سخنسرای نامی قرن هجدهم نام ببرم که نه تنها همت به تعلیم ادبیات فارسی گماشت، بلکه مکتب غزلسرایی خاصی در ادبیات مجار به سبک شعر فارسی ابداع کرد و قطعه زیبایی که با همین سبک به نام «گور حافظ» سروده، از شاهکارهای ادب مجارستان به شمار می‌رود.
از زمره ایران‌شناسان قرن نوزدهم کشور شما باید از «یوژف دومبای» گرامر زبان فارسی و «یانوس ارانی» آفریننده حماسه ملی به سبک شاهنامه و «بلا اردوهای راخ» مترجم سعدی و حافظ و «کزافبیان» مترجم دیگر حافظ و نیز از «لاسلوگائال» استاد ادبیات فارسی و اثر معروف او درباره «اوستا» و «شاندورکگل» که در طول سالیان متمادی در آخر قرن گذشته و آغاز قرن کنونی آثار تحقیقی فراوانی درمورد فرهنگ ایران انتشار داد، نام برد. در نیمه دوم قرن نوزدهم «وامبری» سیاح و دانشمند مجار از سفر خود به ایران سفرنامه‌هایی به زبان‌های مجاری، فرانسه، انگلیسی و آلمانی باقی گذاشت که از جمله جالبترین مدارک مربوط به تاریخ قرن گذشته ایران است و مسافر ایران‌شناس دیگر مجار «شاندور کوروشی»، که انجمنی نیز به نام او برای تدریس زبان و ادبیات فارسی ایجاد خواهد شد.
در حال حاضر این فعالیت وسیع در رشته ایران‌شناسی توسط استادانی چون پرفسور «ژیگموند تلگدی» و «یانوس هارماتا» که شما به هر دو اشاره کردید و من خوشوقتی ملاقاتشان را در کنگره ایران‌شناسی سال ۱۹۷۱ در شیراز داشتم و بسیاری از همکاران دیگر آنان انجام می‌گیرد. همچنین کوشش‌های بسیاری در ترجمه و انتشار ادبیات فارسی توسط آقای «گزارکپس» و ادبای دیگر صورت می‌گیرد که شایسته همه گونه تقدیر است. به همت این ایران‌شناسان گذشته و امروز تا کنون آثار فردوسی خیام، مولوی، سعدی، حافظ و بسیاری دیگر از بزرگان ادب پارسی به زبان شما ترجمه و منتشر شده، پژوهش‌های پر ارزشی در زمینه زبان‌شناسی و تاریخ و مذهب و باستان‌شناسی ایران انجام گرفته‌است. همچنین کنگره‌های علمی مهمی ترتیب داده شده که یکی از جالب‌ترین آنها «کنگره بین‌المللی آسیای مرکزی در عصر هخامنشی» است که در سال ۱۹۷۳ در بوداپست برگزار شد.
کشور شما در عین حال یکی از گنجینه‌داران جهانی آثار فرهنگ و هنر ایران است. کتابخانه فرهنگستان علوم مجارستان و کتابخانه ملی بوداپست صاحب کلکسیون‌های نفیسی از آثار خطی فارسی هستند. همچنین در موزه‌های مختلف مانند موزه هنرهای زیبا و موزه تاریخ بوداپست، آثار مختلفی از هنر ایران نگهداری می‌شود. بقایای پرستشگاه میترایی «اکوئینکوم» نیز یک یادگار زنده فرهنگ ایران در این سرزمین است.
با تذکر این مظاهر روابط تاریخی و فرهنگی دو کشور و دو ملت، وظیفه مطبوع خود می‌دانم که از جانب جامعه دانش و فرهنگ ایران به خاطره همه این خدمتگزاران عالیقدر فرهنگ درود بفرستم و برای مراکز متعدد علمی شما که با فرهنگ ایران ارتباط دارند، به ویژه فرهنگستان علوم مجارستان و دانشگاه بوداپست، و برای دانشمندان ایران‌شناس کنونی این کشور در راه ادامه این سنت پر ارزش موفقیت بسیار آرزو کنم.
پس از این جمله معترضه اجازه دهید به بحث درباره موضوع اصلی سخنرانی خودم باز گردم. در این مورد من سعی خواهم کرد به صورتی فشرده و کوتاه شما را با دیدگاه جهانی انقلاب اجتماعی امروز ایران و در عین حال برداشت‌های این انقلاب در زمینه داخلی، یعنی در آنچه به جامعه ایرانی مربوط است، آشنا کنم.
من در کتاب اخیر خودم به نام «به سوی تمدن بزرگ» که شما از آن نام بردید، به تفصیل در این باره توضیح داده‌ام که جامعه جهانی امروز ما وارث بسیاری از شرایط تبعیض‌آمیز و غیر عادلانه مادی و اجتماعی ادوار گذشته است که ادامه آنها نه با شرافت و اصالت بشری سازگار است و نه با نیازهای حیاتی و الزامی جامعه کنونی جهان تطابق دارد. استقرار چنین وضعی دنیای ما را دستخوش نابسامانی‌های ژرفی کرده که باعث شده است تا جامعه جهانی درست در شرایطی که پیشرفت دانش و تکنولوژی می‌تواند این جامعه را از بالاترین حد رفاه و ترقی تمام تاریخ بشری برخوردار سازد، خود را با دو دستگی همه جانبه‌ای که امکان بالقوه نابودی جامعه انسانی و همه دست‌آوردهای آن را در پی دارد مواجه ببیند و حتی در غیر آن فرض نیز، سنگینی محرومیت‌ها و رنج‌ها، زندگی را برای قسمت اعظم از مردم این جامعه به صورتی غیر قابل تحمل درآورد.
برای حل این مشکل اساسی جامعه بشری، ضروری است که نظام موجود اقتصاد جهانی که اجزای مختلف آن حاصل سوابق گوناگون و غالباً ناهماهنگ گذشته است، با توجه به الزامات و نیازهای جهان نوین تعدیل گردد و به صورتی صحیح‌تر در راه تأمین شرایط اجتماعی و اقتصادی عادلانه و منصفانه‌تری برای همه جوامع به کار گرفته شود.
از چنین دیدگاهی ضروری است که آن موازینی که به عنوان حقوق مسلم و انکارناپذیر در داخل کشورها و جوامع مورد قبول و رعایت است، در صحنه جهانی نیز به همان اندازه مورد قبول و رعایت قرار گیرد.
وضع جامعه جهانی از نظر منطقی، تصویری است از وضعی که در داخل یک جامعه وجود دارد و موقعیت ملت‌های غنی و فقیر نیز در سطح جهانی، مشابه موقعیت طبقات مختلف در داخل یک کشور است. اگر آدمی در همه جای دنیا آدمی است و اگر طبق تمام موازین اخلاقی و منطقی و طبق منشور سازمان جهانی ملل حقوق انسانی برای همه افراد از هر نژاد و هر جنس و هر ملت یکسان است، در این صورت نحوه مقررات و اصول بنیادی حاکم بر سرنوشت آنها نیز باید یکسان باشد ولو آنکه سایر مقررات و ضوابط به اقتضای روحیات و شرایط خاص ملی با یکدیگر تفاوت داشته باشند.
انقلاب اجتماعی بزرگ و همه جانبه امروز ایران که با دموکراتیک‌ترین صورت ممکن، یعنی با مراجعه به آرای عمومی در ۲۶ ژانویه ۱۹۶۳ و با تأیید قاطع ملی آغاز شد، کوشش کاملاً موفقیت‌آمیزی بود که در راه تحقق توأم اصول عدالت اجتماعی و عدالت قضایی در راه تحکیم دموکراسی سیاسی همراه با دموکراسی اقتصادی و اقتصاد دموکراتیک در راه دگرگونی کامل جامعه ایران، و تطبیق آن با پیشرفته‌ترین شرایط اجتماعی جهان امروز و فردا انجام گرفت.
مدت کوتاهی که از شروع انقلاب اجتماعی ایران می‌گذرد کافی بوده است تا اساس نظام کهن جامعه ایرانی را که با مقتضیات عصر نو سازگار نبود، به کلی دگرگون کند و همراه با پی‌ریزی نظامی نوین و مترقی تمام آثار منفی و مخرب گذشته را از میان بردارد و عوامل مثبت و سازنده‌ای را که پدید آوردنده ایران نوین هستند، جایگزین آنها سازد.
انقلاب بنیادی ایران که هرگز متوقف نمی‌شود، و به همین جهت شش اصل نخستین آن اکنون به ۱۹ اصل رسیده است، در مدت پانزده سال کشور ما را از نظر ضوابط پیشرفته اجتماعی در مقامی کاملاً مترقی قرار داد. دموکراسی سیاسی با دموکراسی اقتصادی و اقتصاد دموکراتیک ترکیب شد و عدالت اجتماعی، عدالت قضایی را تکمیل کرد.
سیستم فئودالی و مالکیت‌های بزرگ جای خود را به مالکیت کشاورزان آزاد و تعاونی‌های کشاورزی و شرکت‌های سهامی زراعی داد. کارگران ایران مشمول قوانین بسیار مترقی شدند، به این معنی که هم توانستند تا ۴۹ درصد صاحب سهم کارخانه شوند و هم به اشکال مختلف تا ۲۰ درصد در منافع کارخانه سهیم گردیدند. پوشش آموزش و پرورش جامعه ایرانی را در بر گرفت و جهاد پیکار با بی‌سوادی تا دورافتاده‌ترین روستاهای کشور گشایش یافت. زنان ایرانی با برخورداری از حقوق کاملاً مساوی با مردان پا به صحنه اجتماع ایران گذاشتند. شبکه پیشرفت بهداشت در خدمت سراسر شهرها و روستاها در آمد. منابع اساسی ثروت مملکت از راه ملی‌شدن در اختیار عموم مردم قرار گرفت و حاکمیت کامل و مطلق ملی بر منابع اقتصاد مملکت بر قرار شد. اصل عدم تمرکز و مشارکت عمومی اساس نظم اجتماعی ایران نو قرار گرفت.
روح و فلسفه این انقلاب این بود که هماهنگ با اجرای برنامه‌های وسیع اقتصادی و افزایش روز افزون ثروت و درآمد ملی، بیشترین تعداد ممکن از افراد مملکت در بهترین شرایط ممکن از این پیشرفت بهره‌مند گردند بی آنکه از این راه به حقوق و آزادی‌های فردی آنان لطمه‌ای وارد آید. با پایان دوران استثمار فرد توسط فرد، نظام اجتماعی کشور بر پایه‌ای کاملاً سالم استوار شد و این سلامت اجتماع را در اجرای اصول آموزشی – بهداشتی – عمرانی – قضایی و اداری انقلاب در همه زمینه‌ها تکمیل کرد. به موازات این دگرگونی وسیع، کوشش ما بر این است که از راه ترکیب متوازن توسعه اقتصادی با عدالت اجتماعی، و موازین اخلاقی و انسانی، مقام ارزش‌های معنوی را در پی‌ریزی ترقیات آینده محفوظ داریم و ترکیب آنها را پاسخگوی شایسته‌ای برای نیازهای مادی و روحی اجتماعی خود قرار دهیم. اصل احترام به شرافت انسانی بنیاد معنوی و اخلاقی همه تحولات ناشی از این انقلاب است.
من در فرصت کوتاه خود کوشیدم تا اصول انقلابی را که جامعه امروز و فردای ایران بر پایه آن پی‌ریزی شده است، برای شما تشریح کنم. ملت ایران این انقلاب را با ایمان کامل به تطابق آن با عالی‌ترین اصول حق و عدالت انجام داده‌است و من یقین دارم که ما می‌توانیم آن را به عنوان یک تز بسیار مترقی حقوقی عرضه کنیم، هر چند که هیچ ادعایی به ارائه سرمشق به هیچ جامعه دیگر نداریم.
این انقلابی است که بر پایه فلسفه فکری کهن ایرانی، یعنی پیروزی حق بر بیدادگری و پیروزی روشنی بر تاریکی صورت گرفته است. به این جهت بسیار مناسب می‌دانم که سخنان خود را با نقل شعر زیبایی از شاعر جاودانی شما «پتوفی» که اتفاقاً درست در همین زمینه سروده شده است و پیام‌آور باشکوه امید و روشنایی است پایان دهم:
«نیکی و بدی پیوسته در روی زمین در مصاف یکدیگرند. در این پیکار غالباً خوبی شکست خورده است، اما بی‌گمان پیروزمند نهایی او خواهد بود. این حکم دادگاه آفرینش است، زیرا که همه زندگی و رستگاری آدمی در گرو این پیروزی است. آنگاه که چنین شود، دیگر نیازی نیست که راه آسمان را در پیش گیریم، زیرا آسمان خود به سوی ما خواهد آمد.»

آقای رئیس دانشگاه، آقای رئیس علوم حقوقی و اداری، استادان محترم، خانم‌ها و آقایان،
از افتخار بزرگی که امروز با دریافت دکترای افتخاری حقوق از دانشگاه کهنسال و نامی شما نصیب من شده است، بسیار خوشوقت و مباهی هستم.
این عنوان عالی از طرف کانون علمی بزرگ کشوری به من اعطا می‌شود که تاریخ آن همواره مظهر مبارزه در راه آرمان‌های عالی انسانی و تلاش در دفاع از عدالت و آزادی بوده‌است. این تعبیری از اصالت بشری است که ملت ما که تاریخ و شاهنشاهی ۲۵۰۰ ساله آن اصولاً بر اساس منشوری با ایدئولوژی عمیق بشردوستانه پی‌ریزی شده‌است، با آن آشنایی ذاتی دارد.
بر پایه همین آرمان‌های اصیل، در کشور شما فرهنگ غنی و سرشاری در طول قرون ریشه گرفته‌است که جلوه‌های بدیع آن را در ادبیات هنرها موسیقی و فولکلور آن منعکس می‌توان دید. شاید به دلیل همین وجه اشتراک فرهنگ‌های دو ملت ما در زمینه اتکا به ارزش‌های عالی و اصیل اخلاقی است که بسیاری از مردان علم و ادب کشور شما از دیرباز با علاقه خاص به تاریخ و فرهنگ ایران توجه کرده و همت به شناسایی و معرفی آن گماشته‌اند.
شما آقای رئیس دانشگاه،
در سخنان بلیغ خود با احترام بسیار از دانشمندان ایران‌شناس مجارستان و از سهم آنان در مطالعات جهانی مربوط به فرهنگ و تمدن ایران یاد کردید و من از این بابت از شما تشکر می‌کنم، زیرا ملت ما همواره نسبت به خاطره خدمتگزاران فرهنگ خود حق شناس و سپاسگزار است. به این جهت برای من مایه خوشوقتی است که هر چند این قسمت از سخنان من ارتباط مستقیم به موضوع دکترای افتخاری امروز من نداشته باشد، به پاس بیانات شما در بزرگداشت این خادمان فرهنگ، من نیز از جانب جامعه فرهنگ ایران تجلی خاص از عده‌ای از فرزندان شایسته ملت شما بکنم که هر کدام سالیان دراز عمر و کوشش خود را صرف پژوهش در تاریخ و ادب و فرهنگ ایرانی کرده‌اند.
شاید به عنوان پیشقدم این گروه باید از «جولارویتسکی» که در قرن هجدهم دیوان حافظ را ترجمه کرد و به خصوص از «میهالی ویتز» سخنسرای نامی قرن هجدهم نام ببرم که نه تنها همت به تعلیم ادبیات فارسی گماشت، بلکه مکتب غزلسرایی خاصی در ادبیات مجار به سبک شعر فارسی ابداع کرد و قطعه زیبایی که با همین سبک به نام «گور حافظ» سروده، از شاهکارهای ادب مجارستان به شمار می‌رود.
از زمره ایران‌شناسان قرن نوزدهم کشور شما باید از «یوژف دومبای» گرامر زبان فارسی و «یانوس ارانی» آفریننده حماسه ملی به سبک شاهنامه و «بلا اردوهای راخ» مترجم سعدی و حافظ و «کزافبیان» مترجم دیگر حافظ و نیز از «لاسلوگائال» استاد ادبیات فارسی و اثر معروف او درباره «اوستا» و «شاندورکگل» که در طول سالیان متمادی در آخر قرن گذشته و آغاز قرن کنونی آثار تحقیقی فراوانی درمورد فرهنگ ایران انتشار داد، نام برد. در نیمه دوم قرن نوزدهم «وامبری» سیاح و دانشمند مجار از سفر خود به ایران سفرنامه‌هایی به زبان‌های مجاری، فرانسه، انگلیسی و آلمانی باقی گذاشت که از جمله جالبترین مدارک مربوط به تاریخ قرن گذشته ایران است و مسافر ایران‌شناس دیگر مجار «شاندور کوروشی»، که انجمنی نیز به نام او برای تدریس زبان و ادبیات فارسی ایجاد خواهد شد.
در حال حاضر این فعالیت وسیع در رشته ایران‌شناسی توسط استادانی چون پرفسور «ژیگموند تلگدی» و «یانوس هارماتا» که شما به هر دو اشاره کردید و من خوشوقتی ملاقاتشان را در کنگره ایران‌شناسی سال ۱۹۷۱ در شیراز داشتم و بسیاری از همکاران دیگر آنان انجام می‌گیرد. همچنین کوشش‌های بسیاری در ترجمه و انتشار ادبیات فارسی توسط آقای «گزارکپس» و ادبای دیگر صورت می‌گیرد که شایسته همه گونه تقدیر است. به همت این ایران‌شناسان گذشته و امروز تا کنون آثار فردوسی خیام، مولوی، سعدی، حافظ و بسیاری دیگر از بزرگان ادب پارسی به زبان شما ترجمه و منتشر شده، پژوهش‌های پر ارزشی در زمینه زبان‌شناسی و تاریخ و مذهب و باستان‌شناسی ایران انجام گرفته‌است. همچنین کنگره‌های علمی مهمی ترتیب داده شده که یکی از جالب‌ترین آنها «کنگره بین‌المللی آسیای مرکزی در عصر هخامنشی» است که در سال ۱۹۷۳ در بوداپست برگزار شد.
کشور شما در عین حال یکی از گنجینه‌داران جهانی آثار فرهنگ و هنر ایران است. کتابخانه فرهنگستان علوم مجارستان و کتابخانه ملی بوداپست صاحب کلکسیون‌های نفیسی از آثار خطی فارسی هستند. همچنین در موزه‌های مختلف مانند موزه هنرهای زیبا و موزه تاریخ بوداپست، آثار مختلفی از هنر ایران نگهداری می‌شود. بقایای پرستشگاه میترایی «اکوئینکوم» نیز یک یادگار زنده فرهنگ ایران در این سرزمین است.
با تذکر این مظاهر روابط تاریخی و فرهنگی دو کشور و دو ملت، وظیفه مطبوع خود می‌دانم که از جانب جامعه دانش و فرهنگ ایران به خاطره همه این خدمتگزاران عالیقدر فرهنگ درود بفرستم و برای مراکز متعدد علمی شما که با فرهنگ ایران ارتباط دارند، به ویژه فرهنگستان علوم مجارستان و دانشگاه بوداپست، و برای دانشمندان ایران‌شناس کنونی این کشور در راه ادامه این سنت پر ارزش موفقیت بسیار آرزو کنم.
پس از این جمله معترضه اجازه دهید به بحث درباره موضوع اصلی سخنرانی خودم باز گردم. در این مورد من سعی خواهم کرد به صورتی فشرده و کوتاه شما را با دیدگاه جهانی انقلاب اجتماعی امروز ایران و در عین حال برداشت‌های این انقلاب در زمینه داخلی، یعنی در آنچه به جامعه ایرانی مربوط است، آشنا کنم.
من در کتاب اخیر خودم به نام «به سوی تمدن بزرگ» که شما از آن نام بردید، به تفصیل در این باره توضیح داده‌ام که جامعه جهانی امروز ما وارث بسیاری از شرایط تبعیض‌آمیز و غیر عادلانه مادی و اجتماعی ادوار گذشته است که ادامه آنها نه با شرافت و اصالت بشری سازگار است و نه با نیازهای حیاتی و الزامی جامعه کنونی جهان تطابق دارد. استقرار چنین وضعی دنیای ما را دستخوش نابسامانی‌های ژرفی کرده که باعث شده است تا جامعه جهانی درست در شرایطی که پیشرفت دانش و تکنولوژی می‌تواند این جامعه را از بالاترین حد رفاه و ترقی تمام تاریخ بشری برخوردار سازد، خود را با دو دستگی همه جانبه‌ای که امکان بالقوه نابودی جامعه انسانی و همه دست‌آوردهای آن را در پی دارد مواجه ببیند و حتی در غیر آن فرض نیز، سنگینی محرومیت‌ها و رنج‌ها، زندگی را برای قسمت اعظم از مردم این جامعه به صورتی غیر قابل تحمل درآورد.
برای حل این مشکل اساسی جامعه بشری، ضروری است که نظام موجود اقتصاد جهانی که اجزای مختلف آن حاصل سوابق گوناگون و غالباً ناهماهنگ گذشته است، با توجه به الزامات و نیازهای جهان نوین تعدیل گردد و به صورتی صحیح‌تر در راه تأمین شرایط اجتماعی و اقتصادی عادلانه و منصفانه‌تری برای همه جوامع به کار گرفته شود.
از چنین دیدگاهی ضروری است که آن موازینی که به عنوان حقوق مسلم و انکارناپذیر در داخل کشورها و جوامع مورد قبول و رعایت است، در صحنه جهانی نیز به همان اندازه مورد قبول و رعایت قرار گیرد.
وضع جامعه جهانی از نظر منطقی، تصویری است از وضعی که در داخل یک جامعه وجود دارد و موقعیت ملت‌های غنی و فقیر نیز در سطح جهانی، مشابه موقعیت طبقات مختلف در داخل یک کشور است. اگر آدمی در همه جای دنیا آدمی است و اگر طبق تمام موازین اخلاقی و منطقی و طبق منشور سازمان جهانی ملل حقوق انسانی برای همه افراد از هر نژاد و هر جنس و هر ملت یکسان است، در این صورت نحوه مقررات و اصول بنیادی حاکم بر سرنوشت آنها نیز باید یکسان باشد ولو آنکه سایر مقررات و ضوابط به اقتضای روحیات و شرایط خاص ملی با یکدیگر تفاوت داشته باشند.
انقلاب اجتماعی بزرگ و همه جانبه امروز ایران که با دموکراتیک‌ترین صورت ممکن، یعنی با مراجعه به آرای عمومی در ۲۶ ژانویه ۱۹۶۳ و با تأیید قاطع ملی آغاز شد، کوشش کاملاً موفقیت‌آمیزی بود که در راه تحقق توأم اصول عدالت اجتماعی و عدالت قضایی در راه تحکیم دموکراسی سیاسی همراه با دموکراسی اقتصادی و اقتصاد دموکراتیک در راه دگرگونی کامل جامعه ایران، و تطبیق آن با پیشرفته‌ترین شرایط اجتماعی جهان امروز و فردا انجام گرفت.
مدت کوتاهی که از شروع انقلاب اجتماعی ایران می‌گذرد کافی بوده است تا اساس نظام کهن جامعه ایرانی را که با مقتضیات عصر نو سازگار نبود، به کلی دگرگون کند و همراه با پی‌ریزی نظامی نوین و مترقی تمام آثار منفی و مخرب گذشته را از میان بردارد و عوامل مثبت و سازنده‌ای را که پدید آوردنده ایران نوین هستند، جایگزین آنها سازد.
انقلاب بنیادی ایران که هرگز متوقف نمی‌شود، و به همین جهت شش اصل نخستین آن اکنون به ۱۹ اصل رسیده است، در مدت پانزده سال کشور ما را از نظر ضوابط پیشرفته اجتماعی در مقامی کاملاً مترقی قرار داد. دموکراسی سیاسی با دموکراسی اقتصادی و اقتصاد دموکراتیک ترکیب شد و عدالت اجتماعی، عدالت قضایی را تکمیل کرد.
سیستم فئودالی و مالکیت‌های بزرگ جای خود را به مالکیت کشاورزان آزاد و تعاونی‌های کشاورزی و شرکت‌های سهامی زراعی داد. کارگران ایران مشمول قوانین بسیار مترقی شدند، به این معنی که هم توانستند تا ۴۹ درصد صاحب سهم کارخانه شوند و هم به اشکال مختلف تا ۲۰ درصد در منافع کارخانه سهیم گردیدند. پوشش آموزش و پرورش جامعه ایرانی را در بر گرفت و جهاد پیکار با بی‌سوادی تا دورافتاده‌ترین روستاهای کشور گشایش یافت. زنان ایرانی با برخورداری از حقوق کاملاً مساوی با مردان پا به صحنه اجتماع ایران گذاشتند. شبکه پیشرفت بهداشت در خدمت سراسر شهرها و روستاها در آمد. منابع اساسی ثروت مملکت از راه ملی‌شدن در اختیار عموم مردم قرار گرفت و حاکمیت کامل و مطلق ملی بر منابع اقتصاد مملکت بر قرار شد. اصل عدم تمرکز و مشارکت عمومی اساس نظم اجتماعی ایران نو قرار گرفت.
روح و فلسفه این انقلاب این بود که هماهنگ با اجرای برنامه‌های وسیع اقتصادی و افزایش روز افزون ثروت و درآمد ملی، بیشترین تعداد ممکن از افراد مملکت در بهترین شرایط ممکن از این پیشرفت بهره‌مند گردند بی آنکه از این راه به حقوق و آزادی‌های فردی آنان لطمه‌ای وارد آید. با پایان دوران استثمار فرد توسط فرد، نظام اجتماعی کشور بر پایه‌ای کاملاً سالم استوار شد و این سلامت اجتماع را در اجرای اصول آموزشی – بهداشتی – عمرانی – قضایی و اداری انقلاب در همه زمینه‌ها تکمیل کرد. به موازات این دگرگونی وسیع، کوشش ما بر این است که از راه ترکیب متوازن توسعه اقتصادی با عدالت اجتماعی، و موازین اخلاقی و انسانی، مقام ارزش‌های معنوی را در پی‌ریزی ترقیات آینده محفوظ داریم و ترکیب آنها را پاسخگوی شایسته‌ای برای نیازهای مادی و روحی اجتماعی خود قرار دهیم. اصل احترام به شرافت انسانی بنیاد معنوی و اخلاقی همه تحولات ناشی از این انقلاب است.
من در فرصت کوتاه خود کوشیدم تا اصول انقلابی را که جامعه امروز و فردای ایران بر پایه آن پی‌ریزی شده است، برای شما تشریح کنم. ملت ایران این انقلاب را با ایمان کامل به تطابق آن با عالی‌ترین اصول حق و عدالت انجام داده‌است و من یقین دارم که ما می‌توانیم آن را به عنوان یک تز بسیار مترقی حقوقی عرضه کنیم، هر چند که هیچ ادعایی به ارائه سرمشق به هیچ جامعه دیگر نداریم.
این انقلابی است که بر پایه فلسفه فکری کهن ایرانی، یعنی پیروزی حق بر بیدادگری و پیروزی روشنی بر تاریکی صورت گرفته است. به این جهت بسیار مناسب می‌دانم که سخنان خود را با نقل شعر زیبایی از شاعر جاودانی شما «پتوفی» که اتفاقاً درست در همین زمینه سروده شده است و پیام‌آور باشکوه امید و روشنایی است پایان دهم:
«نیکی و بدی پیوسته در روی زمین در مصاف یکدیگرند. در این پیکار غالباً خوبی شکست خورده است، اما بی‌گمان پیروزمند نهایی او خواهد بود. این حکم دادگاه آفرینش است، زیرا که همه زندگی و رستگاری آدمی در گرو این پیروزی است. آنگاه که چنین شود، دیگر نیازی نیست که راه آسمان را در پیش گیریم، زیرا آسمان خود به سوی ما خواهد آمد.»


حضار محترم
از بیانات محبت‌آمیز شما، از جانب شهبانو و خودم و از جانب ملت ایران تشکر می‌کنم و به نوبه خود بهترین درودهای ملت ایران را به ملت دوست بلغارستان ابراز می‌دارم. استقبال صمیمانه امروز مردم پایتخت زیبای شما از ما نمونه‌ای از این مودت متقابل است. شهبانو و من اکنون برای سومین بار از جمهوری مردم بلغارستان دیدار می‌کنیم و اطمینان دارم که هم چنانکه در دومین سفر خود شاهد پیشرفت‌های فراوان کشور شما نسبت به سفر اول بودیم، این باز نیز شاهد موفقیت‌های باز هم تازه و وسیعی در همه زمینه‌ها خواهیم بود. ما به عنوان یک دوست و شریک و همکار اقتصادی همواره این فعالیت‌ها و ترقیات شما را با علاقه دنبال می‌کنیم و طبعا آرزومند پیشرفت روزافزون ملت فعال و مصمم شما در همه شئون هستیم.
سفر کنونی ما تقریبا در آستانه برگزاری جشن بسیار بزرگ ملی شما، یعنی بزرگداشت سیزدهمین قرن بنیادگذاری کشور بلغارستان صورت می‌گیرد. از این جهت من فرصت را به نام خودم و ملت ایران برای ابراز بهترین شادباش‌ها و درودها به شما و ملت بلغارستان که رابطه کهنی ما را با آن پیوند می‌دهد مغتنم می‌شمارم. این رابطه، امروز با همکاری‌های وسیع اقتصادی و فرهنگی دو کشور ماهیت و اهمیت تازه‌ای یافته است. همچنان که شما اظهار داشتید این همکاری‌ها اکنون زمینه‌های متنوع و مختلفی را شامل می‌شود که پیوسته گسترش می‌یابد و این امر در مورد ارتباط دو اقتصاد شکوفا کاملا طبیعی است، زیرا توسعه این اقتصادها پیوسته نیازهای تازه‌ای را در پیش می‌آورد و در عین حال امکانات بیشتری را برای همکاری‌های ثمربخش عرضه می‌دارد.
این همکاری‌ها امروز بر اساسی کاملا واقع بینانه یعنی با حسن تفاهم متقابل و با توجه به تامین مصالح ملی، از راه اشتراک مساعی مثبت بدون توجه به اختلاف سیستم‌های سیاسی و اقتصادی و اجتماعی طرفین انجام می‌گیرد و همان طور که تذکر دادید در تامین این همکاری تماس‌های مستقیم و شخصی عامل بسیار موثری است.
در پرتو این سیاست مشترک، دو کشور ما اکنون در بسیاری از زمینه‌ها نقش مثبت و موثری در توسعه اقتصاد یکدیگر ایفا می‌کنند. قرارداد همکاری‌های فنی و اقتصادی کمیسیون مشترک وزیران، قراردادهای مختلف روابط بازرگانی، همکار یموثر در زمینه طرح‌های کشت و صنعت، صنعت توتون، صنعت چوب، تولید محصولات غذایی، امور کشاورزی و آبیاری و دامپروری، مبارزه با آفات کشاورزی و بسیاری موارد دیگر نمونه‌هایی از این همکاری‌های اقتصادی است.
در امور فرهنگی و هنری و ورزشی نیز همین ارتباط نزدیک میان ایران و بلغارستان برقراراست. کشور شما تاکنون در چندین فستیوال بین المللی فیلم در تهران شرکت کرده و به اخذ چند جایزه منجمله دریافت مدال طلا موفق شده است. همان طور که متذکر شدید کشور بلغارستان امروز از صورت یک مملکت ساده کشاورزی به صورت یک کشور کشاورزی و صنعتی مدرن و پیشرفته درآمده است که در پرتو تکنیک و صنعتی شکوفا پیوسته در بالابردن کارآیی و کیفیت تولید صنعتی و کشاورزی خود از راه نوسازی اقتصاد ملی و ارتقای سطح مدیریت کوشش می‌کند. اجرای موفقیت آمیز هفتمین برنامه پنج ساله شما با هدف‌های جاه طلبانه‌ای که در آن در نظر گرفته‌اید، مسلما این جهش بزرگ کشاورزی و صنعتی شما را کاملتر خواهد کرد.
من نیز کاملا با شما موافقم که موفقیت کامل این تلاش‌های ملی مستلزم وجود یک محیط بین المللی صلح و تفاهم است که کوشش در راه برقراری و تقویت آن از مهمترین وظایف هر دولت و ملتی به شمار می‌رود. این کوشش وقتی می‌تواند به نتیجه مطلوب برسد که واقعا صادقاه و صمیمانه باشد و دور از هر گونه خودخواهی و کوتاه بینی در امری که با سرنوشت همه جامعه بشری ارتباط دارد انجام گیرد.
در این مورد سیاست کشور ما، سیاستی کاملا روشن و خالی از هرگونه ابهام است. ما بارها اعلام کرده‌ایم که طرفدار خلع سلاح کامل ولی مطمئن و کنترل شده بین المللی هستیم و در عین حال از هر قدمی که به طور محدود در این راه برداشته شود استقبال می‌کنیم.
ما از اولین کشورهایی بودیم که قرارداد بین المللی منع گسترش سلاح‌های هسته‌ای را امضا کردیم و نیز ما پیشنهاد کننده طرح اعلام خاورمیانه به عنوان منطقه‌ای عاری از سلاح‌های هسته‌ای بودیم که مورد تایید سازمان ملل متحد قرارگرفت. در مورد اقیانوس هند نیز همواره از برنامه مشابهی دفاع کرده‌ایم. کوشش ما در راه نیل به خلع سلاح جهانی - که امیدواریم مساعی اجلاسیه ویژه آینده سازمان ملل متحد در این باره نتایج ثمربخشی داشته باشد - طبعا در آینده نیز ادامه خواهد یافت، ولی به طوری که همواره اعلام داشته‌ایم تا روزی که چنین آرزویی تحقق نیافته باشد نمی‌توانیم در تامین نیازهای دفاعی خود کمترین سهل انگاری و غفلتی بکار بریم.
درباره بحران خاورمیانه ما نیز با شما هم عقیده هستیم که راه حل این بحران اجرای مفاد واقعی قطعنامه‌های شورای امنیت ملل متحد از راه تخلیه اراضی اشغال شده و نیز شناسایی حقوق حقه ملت فلسطین است. ما معتقدیم که نباید تلاش‌های صلحی که در این زمینه به عمل آمده است بی نتیجه بماند، زیرا ادامه محیط دشمنی و کینه روز به روز راه نیل به چنین صلحی را دشوارتر خواهد ساخت.
حضرت رییس شورای دولتی جمهوری
اضهار اطمینان شما در این باره که حسن نیت و پیوستگی ملت‌ها و مردم صلح‌دوست جهان، سرانجام می‌تواند همه مشکلات ما را حل کند مایه خوشوقتی قلبی من است، زیرا به هر حال این آرزویی است که هر فرد نیک اندیشی در هر جای جهان، در عصر آشفته ما باید داشته باشد. حقیقت این است که برای حل آن مشکلات راه دیگری در دنیایی که به طور روز افزون با کابوس سلاح‌های وحشتناک تخریبی روبرو است وجود ندارد.
من در پیشرفت مساعی خستگی ناپذیر شما در راه سازندگی کشور خودتان و در ایفای مسئولیت خطیری که در برابر ملت خویش به عهده دارید، برای شما، حضرت رییس شورای دولتی و برای پیشرفت و رفاه روزافزون ملت دوست بلغار و توسعه بازهم بیشتر روابط دوستی و همکاری ایران و بلغارستان و برقراری صلح و تفاهم جهانی آرزوی موفقیت می‌کنم.

تقویت قوای دفاعی ایران همچنان ادامه خواهد یافت.
امیدوارم که چنین وضعی پیش نیاید، زیرا وضع ژئوپولتیک منطقه به کلی تغییر خواهد کرد.
وقایع مرزهای شرقی ایران ضرورت تقویت قوای تدافعی ایران را آشکارتر ساخته است.
عده‌ای از این افراد (تظاهرات‌کنندگان اخیر در ایران) می‌خواهند ایران را به صورت «ایرانستان» درآورند. عده‌ای از اینها همان ورشکستگان سیاسی قدیمی هستند که به سلامتی پیشه‌وری شراب می‌خوردند، اما باید بدانند که ایران قابل تقسیم نیست. قوای مسلح و هیچ ایرانی وطن‌پرستی زیر بار اینها نخواهد رفت.
اول باید علت این اجتماع را توضیح بدهم.
شما در روزنامه‌ها و در رسانه‌ها بیشتر از هر کسی حس می‌کنید که چه تحولاتی در مملکت از لحاظ آزادی‌های قلمی و اظهار عقیده پیدا شده‌است. خیلی‌ها هم ایراد دارند، که البته در این بین کسانی که به این مملکت علاقه ندارند یا به ممالک دیگری علاقه دارند یا سوگند یاد کرده‌اند که در خدمت دیگران باشند، لابه‌لای مطالب و سطوح و مقاله‌ها وظیفه خودشان را انجام می‌دهند، ولی خوب به این کاری نداریم. چرا وقتی که ما چنین وضعی را در مملکت ایجاد کردیم با رسانه‌های خودمان، با مخبرین خودمان مصاحبه نداشته باشیم و فقط با خارجی داشته باشیم.
این است که تصمیم کلی بر این است که لااقل هر سه ماه یک مرتبه، مگر پیشامدهای خارق‌العاده بشود، چنین جلسه‌ای تشکیل بدهیم و معمولاً در این مدت سؤالاتی که جمع می‌شود، به خاطر شما نمایندگان مطبوعات می‌ماند. سؤالات شما را تا آنجا که در مقام من است خودم جواب خواهم داد و سؤالاتی که در مقام کارها و وظایف دولت و قوه مجریه است، آنها جواب خواهند داد. بعضی چیزها در حدود مسئولیت‌های قوه قضایی است، که آنها باید جواب بدهند یا وزیر از طرف آنها یا به طریق دیگری. به هر صورت مطالب هر چه باشد و نباشد در محیط امروزی روشن خواهد شد و فعلاً به همین جا اکتفا می‌کنم. مسلماً در ضمن سؤالاتی که خواهید داشت، تمام مطالبی که لازم است ذکر بشود امروز به طریقی ذکر خواهد شد.

ماه یا دو سال اخیر، ما مملکتمان را به سمتی می‌بریم که بالاخره این اقدامات بنیانی و سیاسی و اقتصادی و اجتماعی تقریباً مقارن همدیگر خواهند رسید به آن موقعی که من می‌گویم وارد تمدن بزرگ خواهیم شد. یعنی تا آن موقع بی‌سوادی تقریباً در مملکت ریشه‌کن می‌شود. تا آن موقع صنعت ایران به پایه تقریباً صنایع امروزی اروپایی می‌رسد و البته کشاورزی ایران ترقی کرده باشد. از لحاظ اجتماعی این ۱۹ ماده انقلاب را که الان داریم، چه چیز دیگری می‌شود به آن اضافه کرد؟ پیشامدها نشان خواهند داد. ولی این یک مسابقه‌ای است. شما چرا نمی‌گذارید در رسانه‌هایتان که حقیقتاً عده‌ای می‌آیند و سعی کنند برنامه بهتری از ۱۹ ماده انقلاب، ولو تخیلی هم باشد، بدهند؟ چون شنیدم بعضی از روزنامه‌های امروزی، مخفی که نیست، ولی غیر رسمی چاپ می‌شود و می‌گذارند که پخش هم بشود، خیلی وعده می‌دهند که اگر ما بیاییم سر کار چکارها می‌کنیم.
سه تا چهار ماده از مواد ساده انقلاب ایران را تازه به ملت وعده می‌دهند، در صورتی که ما ۱۹ ماده انقلاب داریم که مشغول اجرا و انجام است. از لحاظ اجتماعی اضافه بر عدالت اجتماعی که در ایران موجود است، من می‌گویم اصول انقلاب ما را با هر مرام دیگر خواهید دید. هم از لحاظ مادی، هم از لحاظ انسانی نمی‌تواند به پای انقلاب ایران برسد. ما حاضریم که مطالب را مطالعه کنیم و از لحاظ آزادی‌های فردی این است که می‌خواهیم یک جامعه‌ای سربلند باشیم، البته وطن‌پرست. چون برای ایرانی مفهوم غیر وطن‌پرستی قدری سنگین می‌آید و به هر صورت در موقعیت جغرافیایی امروز ایران اصلاً غیر از وطن‌پرستی ایرانی وجود نخواهد داشت. در بعضی نقاط دنیا ممالکی هستند که احتیاجی به وطن‌پرستی دو آتشه برای ادامه حیات ندارد، ولی در بعضی از نقاط جغرافیایی چاره‌ای غیر از وطن‌پرستی دو آتشه نیست که ایران یکی از آن نقاط است و الا از بین می‌رویم و دیگر اسم ایران نخواهد بود، می‌شود ایرانستان.
تمام ورشکستگان سیاسی قدیمی که به سلامتی پیشه‌وری شراب خوردند، تمام امیدشان تقسیم ایران، یعنی تجدید قرارداد سال ۱۹۰۷ بود. اگر وقایع تاریخ را پشت سر هم نگاه کنید، می‌بینید که به چه نحو تکرار شده: ۱۹۰۷ تقسیم ایران بین روس و انگلیس.
۱۹۴۵ فکر می‌کنم پیشنهاد بوین، وزیر خارجه انگلستان و ولز، وزیر خارجه آمریکا به مولوتف برای ایجاد سه جمهوری خودمختار آذربایجان و کردستان و خوزستان، یعنی یک نوع تقسیم جدید ایران بود، بگذریم از اینکه در سال ۱۹۱۹ به کلی مملکت را به انگلیس‌ها بخشیده بودند. ۱۹۰۷ دو سال پس از انشاء قانون اساسی، ۱۹۱۹ چهارده سال بعد از انشاء قانون اساسی و بعد زمان جنگ و اشتغال مملکت دو مرتبه فکر تقسیم ایران پیش آمد. هر وقت حکومت مرکزی ضعیف شد، فکر تقسیم ایران پیش می‌آمد و حالا هم باز همان قدیمی‌ها امید و آرزویشان برگشت به سال ۱۹۰۷ است.
تنها راهی که آنها بیایند سر کار این است که احیاناً مملکت بین دو مملکت بزرگ تقسیم بشود و اینها هم با توده‌ای بسازند که احیاناً اجازه بدهند که آنها شاید در جنوب مملکت بمانند، ولی جنوب مملکت که دیگر ایل ندارد. ایلات ایران اقلاً ۵۰ درصدشان الان باسوادند ۵۰ درصد باسواد که دیگر زیر بار خان نمی‌رود و اصلاً وضع مملکت عوض شده، ایران قابل تقسیم نیست. یا باید ایران مستقل باقی بماند یا همه‌اش خواهد رفت به یک سمت. امکان تقسیم ایران به شمال و جنوب در تحت استیلای غرب امکان ندارد.
اینها را می‌گویم که ذهن‌ها کاملاً روشن باشد. امروز روزی نیست که بشود ذره‌ای پرده‌پوشی و یا مسئله‌ای را پنهان کرد. هر کسی آن وقت تکلیف خودش را خواهد دانست. خلاصه این آزادی‌هایی که ما دادیم، اینها به راه افتادند و فکر کردند که با دو تا مقاله نوشتن در اینجا و سه تا تلفن زدن به اروپا یا آمریکا امید تقسیم مجدد مملکت امکان دارد.
خوب، اینکه امکان ندارد. ما که نمی‌گذاریم، کسانی که هم دلشان برای وطنشان می‌سوزد، نخواهند گذاشت چنین کاری بشود. فکر می‌کنید که قوای مسلح مملکت زیر بار می‌رود؟
فکر می‌کنید که اصلاً هر فرد ایرانی وطن‌پرست زیر بار این کار خواهد رفت؟
کم‌کم از آزادی‌هایی که ما دادیم سبب شد که حتی این قبیل اشخاص تا این حد ماهیت خودشان را نشان بدهند و به این ترتیب سیمای کسانی که صددرصد مخالف موجودیت این مملکت به این طریق هستند، ظاهر شد. وقایع چند روز اخیر کار این قبیل افراد بود، افرادی که دیگر به رژیم و به مملکت کوچکترین علاقه‌ای ندارند.
این گروه وقتی پرچمی را با علائم مخصوص به اهتزاز درآوردند، دیگر خیلی مطالب علنی شد. وقتی جلوی ترن خوابیدند، یعنی مواصلات مدرن امروز موقوف، سیم‌های برق را قطع کردند، یعنی قوه محرکه صنعت نباید باشد و بالاخره به نظر آنان هر چه که مظاهر تمدن و پیشرفت است، نباید وجود داشته باشد. حالا می‌خواهم ببینم این مملکت را با این وضع اینها چگونه می‌خواهند اداره کنند؟ خودش تماشایی است.
این است که باز تکرار می‌کنم وقایع چند روز اخیر، امروز دیگر ما می‌بینیم که به دست کدام افراد است. اما خوب ممکن است یکی از شما سؤال کند در مملکتی که انقلاب شده‌است و در سایه ۱۹ ماده انقلاب این کشور به پیشرفت و ترقی دست یافته است، چطور هنوز چند نفری پیدا می‌شوند که طرز فکر و برداشت آنان از مطالبشان نه تنها بچه‌گانه و ابلهانه، ولی عجیب و حتی غیر قابل تصور باشد؟
جوابش این است که حتماً یک عدم رضایت‌هایی باید باشد، که طبیعی است، همه جا هست و خودمان هر روز دائم در صدد پیداکردن عدم رضایت‌های بیخودی هستیم. یک روز مثلاً واردات میوه را آزاد می‌کنند، یک روز جلویش را می‌گیرند. نه این یکی درست معلوم است، نه آن یکی و این هم بعضی اوقات اجحاف‌های مأمورین مسلماً به مردم هست. هر چقدر هم در اینجا سعی بشود، این موضوع هست و انشاءالله زودتر از بین خواهد رفت. آن هم فکر می‌کنیم شاید با عدم تمرکز از بین برود. خوب این قبیل نارضایتی‌ها هست، شاید که بیشتر از این هم باشد، اما آیا این باید دلیل این باشد که اینها بردارند تیشه به ریشه تمام استقلال مملکت بزنند؟ یا دانشجویی که تحصیلاتش مجانی است و از دولت پول تو جیب می‌گیرد، این دانشجو نه فقط خودش درس نخواند، بلکه مانع درس خواندن یک عده دگر هم بشود.
وقتی می‌گویم دانشجو، منظور همه آنها نیست، بلکه عده معدودی است. این است که اگر از من چنین سؤالی بکنند در جوابش خیلی اشکال 
خواهیم داشت که بفهمم شاید شماها بهتر بتوانید جواب بدهید.

فکر می‌کنم که البته نقشه تدوین‌شده در درجه اول داشتن اطلاعات لازم برای این کار است. ما چندین دستگاه داریم که به ما اطلاعات می‌دهند. هر جا که بشنویم، خوب دنبالش می‌فرستیم و جایی که سوءاستفاده و یا کار نادرستی از طرف مأمورین بشود، تعقیب و تنبیه خواهند شد و آن قسمت دیگرش مشکل است، یعنی مراجعه‌کننده‌ای که از مأمور یک کار غیر قانونی توقع دارد، یا به او پیشنهاد رشوه می‌دهد یا اصلاً رشوه می‌دهد، این را دیگر نمی‌دانیم چکار کنیم. مگر اینکه تربیت اجتماعی مملکت زیاد شود.
دوم، همانطور که گفتم عدم تمرکز است.
سوم، موضوع حزب است. تشکیلات حزبی است که این مطالب باید دائم در آنجا مطرح شود و آنها این کار را باید آنقدر دنبال کنند که نتیجه‌گیری کنند. اگر کارهای ما بیش از پیش استانی بشود، در خود استانشان اگر لازم باشد، به مرکز و فرض کنیم که افرادی هستند که حزبی هم نیستند آنها هم تا موقعی که در ایران زندگی می‌کنند به عنوان یک فرد ایرانی به شرط اینکه از قانون خارج نشده باشند همیشه می‌توانند شکایت قانونی خودشان را به چندین مرجع بفرستند، یکی خود دفتر مخصوص من است، یکی کمیسیون شاهنشاهی است، یکی بازرسی شاهنشاهی است. اینها که مربوط به خود من می‌شود دربار البته خودش علیحده است، یکی به دستگاه‌های دولتی است، یکی به دستگاه‌های حزبی است یکی به کمیسیون عرایض مجلس شورای ملی و سنا است. خلاصه مراجع شکایت یکی دو تا نیست، خیلی زیاد است.

یادم هست بعد از شهریور ۲۰ و جریانات اسف‌انگیزی که در مملکت ما پیشامد کرد، اشغال مملکت، بدبختی‌ها و مهاجرت اهالی شهرهای خلیج فارس به سمت کشورهای جنوبی خلیج فارس و علناً فقر و بیچارگی و بیکارگی مردم تا سال ۱۳۳۲ که قیام ۲۸ مرداد شد و از آن وقت به بعد نفوذ اجانب، توده‌ای‌ها و سرخ‌ها، به طور علنی ستون پنجم و دیگران به اسامی ملی بساطشان برچیده شد، و کم‌کم مملکت شروع کرد به پیدا کردن راه خودش و ترقی، و ترقی حقیقی مملکت از روز انقلاب ششم بهمن شروع شد، که آثار فئودالیته و آثار قرون وسطایی، آثار استثمار فرد به وسیله فرد از بین رفت.
نصف جمعیت مملکت که زنان بودند وارد کارهای اجتماعی شدند و مملکت از فکر، از نیرو و از بازوان همه افراد مملکت شروع کرد به استفاده کردن. ما اینها را در بندرعباس به خوبی دیدیم. چه بسا که اهالی محل تعدادشان تکافوی کارهایی که در پیش است نمی‌کرد، و هزاران نفر از جاهای دیگر به بندرعباس روی آوردند و یک بندر بدبخت ماهی‌گیری و یا احیاناً کشتی‌های باری در مسافت‌های طولانی از ساحل می‌ایستادند و به وسیله کرجی‌های کوچک تخلیه می‌شدند. امروز بندرگاهی خواهیم داشت چه نظامی، چه کشوری، که شاید از لحاظ کشوری ظرفیت بندرگاه ۳۳ تا ۳۴ میلیون تن توسعه پیدا خواهدکرد، و همچنین برای تغییرات کشتی احیاناً شروع به ساختن کشتی در بندرعباس خواهدشد. چیزهایی که به ظاهر می‌دیدید ساختمان‌ها و بنا است و آثار ترقی ظاهری چیزی که باطنی است و دیده نمی‌شود ولی بعضی از ممالک هیچ وقت به دست نخواهندآورد و ایران خوشبختانه به دست آورده‌است، عمق کار است. شما می‌شنوید مانور نیروهای دریایی ولی معنی‌اش این است که در هر ناو کوچک، چه برسد به ناوهای بزرگ، هلی‌کوپتر و نیروبرها و یکان‌هایی که در مانور نیروی دریایی شرکت کردند در هر کدام از اینها ببینید چند نفر از فرزندان این مملکت تحصیل کرده مسلط به کار خودشان وارد به کار خودشان و با روحیه‌ای که لابد می‌توانستید ببینید چه از وجنات صورتشان و چه از نتیجه کارشان پرچم ایران با سربلندی در بندرعباس در اهتزاز است. بندرعباس آینده خیلی بزرگتر و درخشان‌تر از آنچه دیدید دارد و نیروی برق زیادی آنجا تولید خواهدشد.
ذوب‌آهن در مرحله اول سه‌میلیون تن فولاد تولید خواهدکرد. چند کیلومتر دورتر معادن آهن، مس و بعد می‌رسیم به کرمان، تمام این منطقه در آینده نزدیک، یک منطقه صنعتی خواهدشد که قابل رقابت باشد.
با مناطق صنعتی کشور در این بین باید البته در آنجا مثل سایر نقاط مملکت مدارس حرفه‌ای فنی تأسیس بشود و افراد ماهر، چه مرد و چه زنی که ایرانِ آینده باید آتیه‌اش را تأمین بکنند، در اینجاها تربیت بشوند. با رضایت کامل از بندرعباس رفتیم به شیراز در منطقه شیراز دیدیم که مردم با چه قیافه‌های خوشی آمده‌بودند و اضافه بر اینکه اهالی خوش‌فکر و میهن‌پرست شیراز کاملاً قدردان پیشرفت‌های مملکت بودند.
امسال سال زراعی فوق‌العاده‌ای هم هست، امیدوارم آثار فراوانیِ محصول در سطح زندگی و در پایین نگاه داشتن هزینه زندگی در اینجا مؤثر باشد. با همه طبقات صحبت کردیم. با کارگرش و با افرادی که در سابق به آن می‌گفتند در مناطق ایل زندگی می‌کردند و همه صفوف مملکت خوشبختانه دیدیم که خوشبخت و راضی بودند. البته هنوز خیلی کار هست که بشود. باید خدمات بیشتری به مردم بدهیم و همچنین هر فردی در هر نقطه‌ای و در هر حرفه‌ای که هست باید بالاتر و ماهرتر بشود.
و این مطلبی است که مربوط به تمام مملکت می‌شود و برای عده به خصوصی نیست. در شیراز متأسفانه به علت سرماخوردگی نتوانستم همه برنامه‌هایم را انجام بدهم، و الا می‌رفتیم به بازدید از صنعتی که برای ایران خیلی جدید و پیشرفته است و این صنعت پیچیده، الکترونیک است که در شیراز شروع کردیم و انشاءالله یکی از مراکز خوب الکترونیک مملکت و این منطقه خواهدشد. بعد رفتیم برای یک قدری استراحت به جزیره کیش که شاید هنوز ده سال کار داشته‌باشد که یکی از مراکز خوب جهانگردی دنیا بشود. امروز رفتیم به بوشهر، هم به پایگاه نیروی دریایی رفتیم و هم از طریق هوا پیشرفت‌های بندری آنجا را دیدیم و لابد در حضور عده‌ای که جریان را می‌نوشتند، می‌دیدند که آنجا چقدر مفتخر و سرافراز از پیشرفت‌های شهر خودشان هستند. همینطور که آنجا گفتم، شهر بوشهر یکی از پیشرفته‌ترین شهرهای مملکت خواهدشد. به خاطر اینکه اولین ایستگاه رأکتورهای اتمیک تولیدکننده برق، آب‌شیرین در بوشهر ایجاد شده و به اتمام خواهدرسید. درآمد اهالی به قول خود معتمدین آنجا بالا است، امید در دل همه و پیشرفت به طور خیلی روشن و بارزی نمایان است.
نتیجه این کارهای اولیه ما در بوشهر شاید در سال ۴۱ – ۲۵۴۰ که تمام شدن نیروگاه‌های اتمیک است، به طور خیلی بارزی پیدا خواهدشد. تا آن موقع امیدواریم که کارهای خدماتی عمومی مثل بیمارستان‌های بزرگ منطقه‌ای و غیره هم خاتمه پیدا بکند. اضافه بر مدارس و حتی مقدمات شروع دانشگاهی در بوشهر، کاملاً پیش‌بینی می‌شود برای اینکه بوشهر شهر ۵۰۰هزار نفری خواهدشد و با این همه روحیه و استعداد مسلماً جا دارد که ما دانشگاهی هم داشته‌باشیم.
مردم آماده همه چیز هستند
مسافرت ما به جنوب چندین مطلب را روشن کرد، یکی ترقیات مملکت است، یکی در واقع قدرت و عظمت ایرانی که برای خودمان ضامن استقلال و سربلندی ما خواهدبود.
امروز در دنیا متأسفانه هر چند وقت به چند وقت می‌بینیم که آنقدر دنیایی پر آرامش و با ثباتی نیست. باید کاملاً مراقب همه چیز باشیم و شاید آماده برای همه چیز. در این راه من مطمئن هستم که تمام اهالی مملکت بگذریم از چند نفری که نمی‌دانند چه می‌گویند و خوب در این مسافرت‌ها می‌بینید که به عهده مردم ایران چی هست.
پارسال در آذربایجان دیدید شاید پارسال و پیرارسال در کرمانشاه دیدید و هر سال در مشهد می‌بینید.
اما مملکت ۳۵ میلیون نفر جمعیت دارد. ملاحظه کنید که در ممالک دیگر ترور، وحشت، آدم‌ربایی، دزدی، قتل و غارت به چه حدی رسیده و با یک قدری مقایسه باید به آینده خودمان کاملاً امیدوار باشیم.
بدون توقع که ترقی نمی‌شود. فقط باید گفت که توقع توأم با کار و فعالیت هم باشد و الا همینطور نشستن و به آسمان نگاه کردن و توقع داشتن در هیچ جا، هیچ کس و هیچ مملکتی را به جایی نرسانده‌است، ولی من امیدوارم توقع به حداکثر برسد، ولی برای رسیدن به توقع همه باید کوشش بکنند.

برای شهبانو و من پذیرایی از آن حضرت و بانو شل در کشورمان مایه کمال خوشوقتی است.
شما اکنون میهمان مملکتی هستید که رشته‌های استوار همکاری‌های گسترده‌ای در زمینه‌های سیاسی، اقتصادی، علمی و فرهنگی آن را با مملکت شما پیوند می‌دهد.
این نزدیکی امری تازه نیست، زیرا اکنون چندین قرن از آغاز دوستی و همکاری ثمربخش دو ملت ما می‌گذرد. از هنگامی که قدیمی‌ترین سفرنامه اروپایی مربوط به ایران در قرن پانزدهم توسط «شیلت برگر» آلمانی انتشار یافت، تا به امروز همواره ایران و آلمان رابطه فکری و معنوی صمیمانه و آکنده از حسن تفاهم داشته‌اند.
مطالعات دانشمندان آلمانی درباره تاریخ زبان‌شناسی، مذهب، باستان‌شناسی، هنر و ادب ایران از وقتی که درست در دویست سال پیش اولین ترجمه اوستا به آلمانی منتشر شد تا کنون به قدری اساسی و عمیق بوده که محققان غربی در قرن گذشته آلمان را لابراتوار ایران‌شناسی نامیدند و این امر برای من یک وظیفه ملی و اخلاقی ایجاب می‌کند که در این فرصت از خاطره این دانشمندان عالیقدر که در طول دو قرن پیوسته سهمی بنیادی در زمینه پژوهش‌های مربوط به تاریخ و تمدن ایران داشته‌اند، تجلیل کنم و همچنین به خاطره بزرگان ادب و هنر کشور شما که در این مدت با علاقه بسیار همت به ترجمه و انتشار تقریباً همه آثار مهم دانش و ادب ایران گماشتند، درود بفرستم. در این مورد طبعاً برای هر ایرانی خاطره گوته سخن‌سرای جاودانی کشور شما که «دیوان غربی و شرقی» او عالیترین تجلیل از فرهنگ ایران در ادبیات جهانی است، مورد ستایش خاص است.
این ارتباط فرهنگی دو ملت از آغاز با ارتباط سیاسی نزدیکی همراه بوده‌است که در ۴۵۰ سال پیش توسط شاه‌اسمعیل، بنیان‌گذار سلسله صفوی و کارل پنجم آغاز شد و از آن پس پیوسته ادامه یافت.
جمهوری فدرال آلمان طی سال‌های متمادی نخستین مقام جهانی را در فروش کالا به ایران و مقام دوم را در خرید کالاهای ایران داشته و در زمینه سرمایه‌گذاری بخش خصوصی خارجی در ایران این کشور در بیست ساله ۱۹۵۱ تا ۱۹۷۱ همواره مقام اول را در ایران حائز بوده‌است.
در سال‌های اخیر کشور ما نیز متقابلاً در صنایع و مؤسسات اقتصادی آلمان سرمایه‌گذاری کرده‌است. در این زمینه ما به خوبی علاقه به جذب تکنولوژی پیشرفته‌ای هستیم که کشور شما یکی از برجسته‌ترین دارندگان آن در جهان کنونی است.
همکاری‌های اقتصادی و صنعتی دو کشور اکنون رشته‌های متعددی را در زمینه‌های مختلف ماشین‌سازی، الکترونیک، پتروشیمی، فولاد، نفت، مس، انرژی اتمی، تأسیسات شیرین کردن آب دریا و موارد متنوع دیگر و نیز همکاری‌های کشاورزی شامل می‌شود.
موافقتنامه همکاری درباره گسترش پژوهش‌های علمی و تکنولوژی و تشکیل اتاق بازرگانی و صنایع ایران و آلمان موارد جالب دیگری از این همکاری ثمربخش است. همچنین موافقتنامه مربوط به صدور گاز طبیعی ایران به جمهوری فدرال آلمان از طریق اتحاد جماهیر شوروی و ایجاد یک کنسرسیوم اروپایی برای تأسیس خط لوله انتقال این گاز از موارد اساسی همکاری‌های دو کشور است.
در زمینه فرهنگی و علمی نیز این اشتراک مساعی به صورت مؤثری برقرار است. هزاران دانشجوی ایرانی در کشور شما تحصیل کرده‌اند و می‌کنند و هم‌اکنون امور مربوط به ایجاد دانشگاه آلمانی‌زبان در استان گیلان به خوبی در جریان است.
کتابخانه ملی آینده ایران نیز در نتیجه مسابقه بین‌المللی بزرگی که در سال گذشته انجام گرفت بر اساس طرح یک مؤسسه معماری آلمانی ساخته می‌شود.
شما اکنون با شایستگی بسیار، بالاترین مقام ملی و سیاسی کشور را بر عهده دارید که نقش آن در جهان کنونی نقشی درجه اول و بنیادی است. این نقش نه تنها در زمینه اقتصادی که نیرومندی کشور شما در این مورد نیازی به تذکر ندارد، بلکه در دیگر زمینه‌های سیاسی و اجتماعی و فرهنگی جهانی نیز نقش مهم و برجسته‌ای است که ایفای آن مسئولیت خطیری را به عهده شما گذاشته است.
سیاست قاطعانه و شجاعانه آلمان فدرال در امر مبارزه با تروریسم بین‌المللی، یکی از جلوه‌های شایان ستایش ایفای این نقش مسئول جهانی از جانب شما و کشورتان است.
من برای شما حضرت رییس جمهوری که با سابقه خدمات ممتد و احترام‌انگیز خود به ملت و کشور خویش شایستگی کامل خود را برای ایفای این مسئولیت‌های خطیر نشان داده‌اید، آرزوی کمال موفقیت می‌کنم و سخنان خود را با آرزوی تندرستی و شادکامی شخص شما و بانو شل و با آرزوی رفاه و پیشرفت روزافزون ملت بزرگ شما با امید توسعه و تقویت باز هم بیشترِ دوستی و همکاری ایران و جمهوری فدرال آلمان و با آرزوی صلح و تفاهم جهانی پایان می‌دهم.
در مذاکراتی که با حضور هیأت‌های نمایندگی انجام شد، شاهنشاه اهمیت همکاری‌های دو کشور را چه در سطح دوجانبه و چه از لحاظ بین‌المللی متذکر شدند و فرمودند:
این همکاری‌ها نباید محدود به تبادل کالا و یا مسائل جاری اقتصادی باشد که در حال حاضر بین کشورها هست، بلکه این همکاری‌ها باید دامنه گسترده‌ای داشته باشند و به همکاری‌های بزرگ صنعتی و اقتصادی و به طور کلی همکاری‌هایی در تمام زمینه‌ها تبدیل شود و هدف مذاکرات و گفتگوها هم همین است.
همکاری ایران بایستی با تمام کشورهای اروپایی گسترش پیدا کند و به خصوص آلمان که نقش بزرگی از لحاظ اقتصادی در اروپا دارد و دومین شریک ایران از نظر اقتصاد بازرگانی بعد از آمریکا است، بنابراین اهمیت و ویژگی این همکاری‌ها به خوبی آشکار است.

کارگران عزیز،
یازدهم اردیبهشت، روز جهانی کارگر را به همه شما زنان و مردان کوشا و شریف و میهن‌پرست شادباش می‌گویم و از خداوند بزرگ مسئلت دارم سالی که پیش رو دارید، مثل سال‌های گذشته قرین خوشبختی و توفیق بیشتر در خدمت به ملت و مملکت باشد.
شما کارگران این کشور، که همراه با میلیون‌ها کارگر سراسر جهان روز کارگر را جشن می‌گیرند، به یقین در زمره معدود جامعه کارگری دنیای امروز هستید که با برخورداری از مترقی‌ترین قوانین حمایتی کار و تأمین اجتماعی، وضعی استثنایی یافته‌اید، به خصوص اینکه در عین بهره‌گیری از کلیه اصول انقلاب، مستقیماً از دو اصل مهم آن، یعنی قانون سهیم‌کردن کارگران در منافع کارگاه‌های صنعتی و تولیدی، و قانون گسترش مالکیت واحدهای تولیدی، برخوردار گشته‌اید. وقتی سخن از برگزاری جشن روز کارگر به میان می‌آید، میلیون‌ها کارگر ایرانی در همان حال که با غرور افتخار چنین روزی را گرامی می‌دارند، از خود می‌پرسند که چگونه سال‌های پیش کارگران پیشرفته‌ترین جوامع صنعتی دنیای آن روز تنها به خاطر دست‌یابی به ابتدایی‌ترین حقوق پیش‌بینی‌شده در مقررات کار، یعنی حفظ و تثبیت هشت ساعت کار در روز، چنین امتیازی را یک پیروزی نامیدند، که تازه به دست آوردن آن هم با درگیری‌ها و مقاومت‌ها و مبارزه‌های دامنه‌دار روبه‌رو بوده‌است.
متأسفانه اگر به تاریخ روابط و رویدادهای کار و کارگری کشور خودمان نیز بنگریم، مشاهده می‌کنیم که صرفنظر از اینکه در ۵۰ و ۶۰ سال پیش اصولاً صنعتی نداشته‌ایم تا جامعه‌ای به نام کارگر داشته باشیم، در همان محدوده صنایع دستی و سنتی نیز روابطی برقرار بوده که نه از نظر دین، نه از نظر منطق و نه از نظر وجدان بشری قابل قبول و تحمل بوده‌است.
خوشبختانه امروز دیگر از آن تلخکامی‌ها و محرومیت‌ها در این مملکت، نه تنها در زمینه مسائل کار و صنعت دیده نمی‌شود، بلکه به دلیل برخورداری از انواع آزادی‌ها و در سایه ثبات سیاسی و امنیت اجتماعی و رشد و توسعه اقتصادی، مسائلی که به عنوان مشکلات کار میلیون‌ها انسان در بسیاری از کشورهای جهان عنوان می‌شود، برای ملت و مملکت ما مفهومی ندارد. به خصوص شما کارگران از نظر امتیازاتی که از هر حیث به شما داده شده‌است، و باز به جهت حمایت‌هایی که به منظور تأمین هر چه بیشتر رفاه و زندگی کارگران این کشور معمول می‌گردد، ارج و منزلتی شایسته به دست آورده‌اید و آزادانه در اجتماعات سالم کارگری و مجالس قانونگذاری از حقوق صنفی و حرفه‌ای خود سخن می‌گویید. به همین دلیل است که یک کارگر ایرانی امروز به کارگر بودن خویش می‌بالد، زیرا لغت کارگر و مفهوم کار در فضای سیاسی، فضای انقلابی و فضای عصر رستاخیز معنایی دیگر یافته‌است.
شما کارگران که اکنون در لوای اصول شاه و ملت از ماهیت یک کارگر اجیر و مزدگیر به کارگری صاحب سهم تغییر شخصیت داده‌اید، در مقابل آنچه انقلاب اصیل ملی به شما داده‌است، دین بزرگی به عهده دارید. ادای چنین دینی مستلزم کار و تلاش بیشتر، کسب مهارت‌های برتر و افزایش و بهبود انواع تولیدات صنعتی است.
خواست ما و انتظار مملکت در مقابل آنچه به شما ارزانی شده‌است، این است که شرافت و حرمت کار را ارج نهید، یعنی تمام عواملی را که با روح و شرف کارگری شما به هم آمیخته‌است، به خدمت ملت و مملکت درآورید.
از خدای بزرگ می‌خواهم به شما کارگران شرافتمند و کوشای این مملکت خوشبختی و پیشرفت هر چه بیشتر عطا فرماید و در پناه حمایت‌هایی که همواره نسبت به شما ابراز خواهیم داشت، هر روزتان روز پیروزی و روز کارگر باشد.

فرارسیدن نوروز باستانی را به ملت ایران شادباش می‌گویم و مثل همیشه برای همه شما در سالی که اکنون به فرخندگی آغاز می‌شود شادکامی و رفاه فراوان آرزو می‌کنم. خداوند بزرگ را سپاسگذارم که امسال نیز مانند سال‌های گذشته در پرتو الطاف و عنایات کامله او جشن نوروز ما یک جشن واقعی است که در محیطی آکنده از پیروزی و سرافرازی ملی و با امید و اعتماد روزافزون به آینده‌ای درخشان برگزار می‌شود. فروغ زندگی بخش خورشید نوروزی که تا چند ساعت دیگر در افق کشور ما سر برخواهدزد، مظهری گویا از آینده‌ای است که به خواست پروردگار در انتظار ما است.
ملت ما اکنون به صورتی یک دل و یک پارچه در راهی رهسپار است که من آن را در کتاب تازه خود راه پرافتخار و شکوه‌آفرین سرنوشت به جانب دوران زرین تمدن بزرگ نامیده‌ام و متذکر شده‌ام که به عنوان رهبر سرنوشت ملت خودم، این راه را تنها راه تامین سرفرازی و نیکبختی این ملت می دانم.
با توجه به اصولی که در این کتاب به طور روشن تشریح شده است اکنون برنامه کار ما برای نیل به هدف کاملا مشخص است و تنها شرطی که برای پیروزی ملی وجود دارد همت و ایمان و پشتکار لازم برای پیمودن این راه است. در سالی که گذشت مثل سال‌های قبل از آن، کشور ما شاهد پیشرفت‌های فراوان در همه زمینه‌های سیاسی و اقتصادی و اجتماعی بود که البته دشواری‌هایی نیز به همراه داشت، ولی همه می دانیم که با توسعه سریع اقتصاد کشور بروز این نوع مشکلات قابل پیش بینی و انتظار است. از طرف دیگر با آزادی‌های فراوانی که اکنون در کشور ما وجود دارد امکان سوءاستفاده از این آزادی‌ها از جانب عواملی با ماهیت شناخته شده امری قابل پیش بینی است. منتها استحکام و نیروی نطم اجتماعی و یکپارچی ملی ما طوری است که هر تلاشی از این قبیل پیشاپیش محکوم به شکست است.
نظم اجتماعی پیشرفته ما اکنون بیشتر از هر چیز بر پایه مشارکت پی ریزی است که ضامن حداکثر شرکت هر فرد ایرانی در کلیه مسائلی است که با سرنوشت او ارتباط دارد. در پرتو این مشارکت کارگر ایرانی، کشاورز ایرانی، کارمند ایرانی و به طورکلی هر ایرانی در هر موقعیت و تحت هر شرایطی تمام نیروها و امکانات خود را به کار خواهدگرفت و در برابر از تمام نتایج و مزایای چنین همکاری برخوردار خواهد شد.
یکی از جلوه‌های این همکاری و همبستگی عمومی نهضتی بود که در آخرین هفته‌های سال گذشته در راه مبارزه با گرانفروشی در سطح مملکتی آغاز شد. بارها تذکر داده‌ام که موفقیت در امر مبارزه با گرانفروشی مثل موفقیت در هر فعالیت ملی مثبت دیگری همانقدر که به دولت و سازمان‌های آن مربوط است مستلزم علاقمندی و همکاری عمومی است و امیدوارم این همکاری بخصوص در امری مانند مبارزه با گران‌فروشی که با زندگی روزمره فرد فرد ایرانی ارتباط دارد به همین ترتیب ادامه یابد و به صورت یک رویه ثابت و استوار عمومی درآید.
در زمینه بین‌المللی کشور ما سال موفقیت آمیزی دیگر را به پایان رسانید و همچنان به صورت یک کانون ثبات و آرامش نقش خویش را در دنیایی آشفته و بحرانی در راه پشتیبانی از اصول صلح و تفاهم ایفاکرد.
امیدوارم سال که اکنون آغاز می‌شود برای همه جهانیان دوستی و همکاری نزدیکتری را همراه داشته باشد.
در این نخستین لحظات سال نو همراه با ابراز شادباش‌های خویش بار دیگر یادآوری می‌کنم که از همه مردان و زنان ایرانی در این سال انتظار کار و کوششی هر چه بیشتر را در ساختمان بنای بزرگ ایران پیشرو و مترقی فردا دارم و در این راه که ضامن سرافرازی و رفاه روزافزون فرزندان ما است برای همه شما پیروزی هر چه بیشتر آرزو می‌کنم.
